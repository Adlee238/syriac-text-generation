ܕܝܼܠܹܗ ܟܲܕ ܕܝܼܠܹܗ ܕܡܵܪܝ ܥܲܒܼܕܝܼܫܘܿܥ ܥܲܠ ܬܹܐܘܿܪܝܼܵܐ ܪܘܼܚܵܢܵܝܼܬܵܐ<EOS>ܕܠܲܗܵܘܢܵܐ ܢܵܬܼܦܵܐ ܒܟܸܕܵܢ ܨܠܘܿܬܼܵܐ ܠܥܸܠ ܡ̣ܢ ܡܸܬܿܬܿܙܝܼܥܵܢܘܼܬܼܗܘܿܢ<EOS>ܕܪܸ̈ܓܼܫܹܐ ܘܡܲܚܫ̈ܒܼܵܬܼܗܹܝܢ ܘܤܘܼܟܵܠܲܝ̈ܗܹܝܢ ܕܡܸܬܼܪ̈ܓܼܫܵܢܝܵܬܼܵܐ<EOS>ܘܥܲܠ ܙܵܘܥܵܐ ܢܘܼܪܵܢܵܐ ܕܲܠܢܲܦܫܵܐ ܡܫܲܚܠܸܦ ܠܲܕܼܡܘܼܬܸܗ<EOS> ܟܠ<EOS>ܐܸܡܲܬܼܝ ܕܗܵܕܸܐ ܬܹܐܘܿܪܝܼܵܐ ܠܗܵܘܢܵܐ ܠܘܵܬܼܵܗ̇ ܢܵܬܼܦܵܐ<EOS> ܐܲܝܠܹܝܢ<EOS>ܡ̇ܢ ܗܵܟܹܝܠ ܕܐܲܨܠܚܲܬ̤ ܠܗܘܿܢ ܛܲܝܒܿܘܼܬܹܗ ܕܐܲܠܵܗܵܐ ܘܐܸܬܼܟܲܫܲܪܘ<EOS>ܒܲܥܒܼܵܕܹ̈ܐ ܕܲܡܝܲܬܿܪܘܼܢܵܐ ܘܕܲܟܝܼܘ ܠܐܵܘܵܢܵܐ ܕܠܸܒ̇ܗܘܿܢ ܡ̣ܢ ܚܲܫܹ̈ܐ<EOS>ܘܪܸܓܿܬܼܵܐ ܘܲܚܤܵܡܵܐ ܘܪܘܼܓܼܙܵܐ ܘܡܸܐܟܲܠܩܲܪܨܵܐ ܘܲܡܪܝܼܡܵܢܘܼܬܼܵܐ<EOS>ܐܸܡܵܐ ܘܲܡܪܲܒܿܝܵܢܝܼܬܼܵܐ ܕܟܼܠ ܒܝܼ̈ܫܵܢ ܘܲܩ̣ܢܵܘ ܕܲܟܼܝܘܼܬܼ ܢܲܦܫܵܐ<EOS>ܘܫܲܦܝܘܼܬܼ ܗܵܘܢܵܐ ܘܡܸܛܠ ܚܘܿܒܿܗܘܿܢ ܕܲܠܘܵܬܼ ܡܵܪܲܢ ܡܫܝܼܚܵܐ<EOS>ܗܘ̤ܵܘ ܡ̣ܢ ܟܲܕܿܘܼ ܗܲܝ̈ܟܿܠܹܐ ܩܲܕܿܝܼ̈ܫܹܐ ܠܐܲܠܵܗܵܐ ܡܪܲܝܡܵܐ ܡܲܠܟܵܐ<EOS>ܕܟܼܠܗܘܿܢ ܥܵܠܡܹ̈ܐ ܐܲܝܟܼ ܡܸܠܲܬܼ ܢܒܼܝܼܵܐ ܕܐܡ̣ܪ ܕܗܲܝ̈ܟܿܠܹܐ<EOS>ܐܢ̄ܬܿܘܿܢ ܠܲܡ ܕܡܵܪܝܵܐ ܐܸܢ ܬܸܫܦܪܘܼܢ ܩܕܼܵܡܵܘܗܝ ܐܘܼܪ̈ܚܵܬܼܟܼܘܿܢ<EOS>ܘܲܥܒܼܵܕܲܝ̈ܟܿܘܿܢ ܘܐܸܬܼܓܿܠܝܼ ܠܗܘܿܢ ܚܲܝܠܹܗ ܕܤܝܼܡܬܐ ܗܵܝ̇<EOS>ܕܚܲܝܹ̈ܐ ܕܤܝܼܡܵܐ ܠܓܼܵܘ ܡܸܢܗܘܿܢ ܗܵܢ̇ܘ ܕܹܝܢ ܪܘܼܚܵܐ ܕܩܘܼܕܼܫܵܐ<EOS>ܗܵܘ̇ ܕܡ̣ܢ ܥܡܵܕܼܵܐ ܩܲܕܿܝܼܫܵܐ ܢܤܲܒܼܘ ܒܡܵܘܠܵܕܼܵܐ ܕܡ̣ܢ<EOS>ܕܪܸܫ ܘܲܩ̣ܢܵܐ ܗܵܘܢܗܘܿܢ ܚܙܵܟܵܐ ܩܲܕܿܝܼܫܬܵܐ ܗܵܝ̇ ܕܕܲܝܩܵܐ<EOS>ܪܵܘܡܵܐ ܘܥܘܼܡܩܵܐ ܕܟܼܠܗܘܿܢ ܟܝܵܢܹ̈ܐ ܐܸܢ ܡܸܬܼܪ̈ܓܼܫܵܢܸܐ ܢܸܐܡܲܪ<EOS>ܘܐܸܢ ܡܸܬܼܝܲܕܼܥܵܢܹ̈ܐ<EOS> ܟܠ ܐܸܡܲܬܼܝ ܕܠܲܨܠܘܿܬܼܵܐ ܩܲܪܒܿܝܼܢ<EOS>ܘܲܠܬܸܫܡܸܫܬܵܐ ܐܲܠܵܗܵܝܬܵܐ ܐܲܝܟܼ ܕܲܢܟܲܗܢܘܼܢ ܒܛܲܟܼܤܵܐ ܕܟܼܵܗܢܘܼܬܼܵܐ<EOS>ܪܘܼܚܵܢܵܝܬܵܐ ܒܲܩܕܼܘܿܫ ܩܘܼܕܼ̈ܫܹܐ ܗܵܘ̇ ܓܵܘܵܝܵܐ<EOS> ܙܵܘܥܵܐ ܢܘܼܪܵܢܵܐ<EOS>ܡܸܬܼܦܫܸܛ ܒܢܲܦܫܗܘܿܢ<EOS> ܗܵܢܘ ܕܥܵܛܲܪ̇ ܘܢܵܦܹ̇ܩ ܡܸܢܹܗ<EOS>ܪܹܚܵܐ ܒܲܤܝܼܡܵܐ ܕܠܵܐ ܡܸܬܼܡܲܠܲܠ<EOS> ܗܵܘ̇ ܕܡܵܐ ܕܤܵܝ̇ܩܵܐ ܠܹܗ<EOS>ܢܲܦܫܵܐ<EOS>ܢܲܦܫܵܐ ܕܲܠܗܵܕܸܐ ܐܸܫܬܵܘܝܲܬ̤ ܩܵܝ̇ܡܵܐ ܡ̣ܢ ܡܵܝܘܿܬܼܘܼܬܵܐ ܠܚܲܝܹ̈ܐ<EOS> ܘܡ̣ܢ<EOS>ܚܸܫܘܿܟܼܵܐ ܢܵܦܩܵܐ ܠܢܘܼܗܪܵܐ<EOS> ܘܡ̣ܢ ܠܵܐ ܝܼܕܲܥܬܼܵܐ ܡܸܬܼܩܲܪܒܼܵܐ ܠܘܵܬܼ<EOS>ܝܼܕܲܥܬܵܐ ܕܲܫܪܵܪܵܐ<EOS> ܘܡ̣ܢ ܡܲܤܒܿܪܵܢܘܼܬܼܵܐ ܠܘܵܬܼ ܚܲܬܿܝܼܬܼܘܼܬܼ ܤܘܼܥܪܵܢܵܐ<EOS>ܘܡ̣ܢ ܚܙܵܢܵܐ ܕܡܸܬܼܪ̈ܓܼܫܵܢܝܵܬܵܐ ܠܘܵܬܼ ܚܙܵܢܵܐ ܕܡܸܬܼܝܲܕܼܥܵܢ̈ܝܵܬܼܵܐ<EOS> ܘܡ̣ܢ<EOS>ܫܓܼܝܼܫܘܼܬܼ ܦܸܗܝܹܗ ܕܥܵܠܡܵܐ ܗܵܢܵܐ ܠܘܵܬܼ ܪܓܼܫܬܹܗ ܕܥܵܠܡܵܐ<EOS>ܚܲܕܬܼܵܐ<EOS> ܘܡ̣ܢ ܛܲܟܼܤܵܐ ܕܲܟܼܝܵܢܵܗ̇ ܡܸܫܬܲ ܚܠܦܵܐ ܢܲܦܫܵܐ ܠܲܕܼܡܘܼܬܼܵܐ<EOS>ܕܲܠܥܸܠ ܡ̣ܢ ܟܝܵܢܵܗ̇<EOS> ܘܡ̣ܢ ܗܵܝ̇ ܕܐܝܼܬܹܝܗ̇ ܗ̄ܘ̣ܵܬܼ ܥܕܲܡܵܐ<EOS>ܠܗܵܫܵܐ ܒܚܘܼܫܵܒܹ̈ܗ̇ ܚܵܫܘܿܫܬܵܐ ܠܘܵܬܼ ܠܵܐ ܚܵܫܘܿܫܘܼܬܼܵܐ<EOS>ܡܸܬܼܩܲܪܒܼܵܐ ܒܚܘܼܫܵܒܹ̈ܝܗ̇ ܒܝܲܕܼ ܙܵܘܥܵܐ ܗܵܢܵܐ ܢܘܼܪܵܢܵܐ<EOS> ܒܗܵܝ̇<EOS>ܕܐܲܝܟܼ ܕܲܒܼܚܲܡܪܵܐ ܚܲܝܵܐ ܗܵܟܲܢܵܐ ܪܵܘܸ̇ܐ ܗܵܘܢܵܐ ܘܡܸܬܼܒܲܠܗܸܐ<EOS>ܒܲܚܙܵܢܵܐ ܕܙܵܘܥܵܐ ܗܵܘ̇ ܢܘܼܪܵܢܵܐ ܕܒܹܗ ܩܵܢܹ̇ܐ ܚܘܼܠܵܦܵܐ ܒܪܹܚܝܵܐ<EOS>ܒܲܤܝܼܡܵܐ ܕܤܵܘܩܵܐ ܗܵܘ̇ ܩܲܕܿܝܼܫܵܐ<EOS> ܕܒܲܕܓܼܘܿܢ ܙܵܘܥܵܐ ܗܵܢܵܐ<EOS>ܢܘܼܪܵܢܵܐ ܕܐܸܡ̇ܪܹܬܼ<EOS> ܗ̤ܘ ܐܝܼܬܼܵܘܗܝ ܩܠܝܼܕܼܵܐ ܪܘܼܚܵܢܵܐ ܗܵܘ̇<EOS>ܕܲܦܬܲܚ ܩܕܼܵܡ ܗܵܘܢܵܐ ܬܲܪܥܵܐ ܓܵܘܵܝܵܐ ܕܠܸܒܵܐ ܘܲܡܚܘܹ̇ܐ<EOS>ܠܹܗ ܐܲܬܼܪܵܐ ܗܵܘ̇ ܪܘܼܚܵܢܵܐ ܗܵܘ̇ ܕܒܹܗ ܥܵܡܲ݁ܪ ܡܵܪܲܢ<EOS>ܡܫܝܼܚܵܐ ܠܓܲܘ ܡܸܢܲܢ ܒܢܲܤܝܘܼܬܹܗ ܕܠܸܒܲܢ<EOS> ܐܲܝܟܼ ܡܸܠܲܬܼ<EOS>ܦܵܘܠܘܿܣ ܐܲܠܵܗܵܝܵܐ ܕܐܡ̣ܪ ܟܲܕܼ ܡܲܪܬܸܿܐ ܠܲܢ ܠܘܵܬܼ ܝܼܕܲܥܬܼܵܗ̇<EOS>ܕܗܵܕܸܐ ܡܵܘܗܲܒܼܬܵܐ ܡܥܲܠܲܝܬܵܐ<EOS> ܢܲܦܫܟܼܘܿܢ ܠܲܡ ܒܩܵܘ<EOS> ܐܸܢ<EOS>ܒܵܗ̇ ܒܗܲܝܡܵܢܘܼܬܼܵܐ ܩܵܝ̇ܡܝܼܢ ܐܢ̄ܬܿܘܿܢ<EOS> ܢܲܦܫܟܼܘܿܢ ܐܲܤܵܘ<EOS> ܐܵܘ ܠܵܐ<EOS>ܠܲܡ ܡܸܫܬܵܘܕܿܥܝܼܢ ܐܢ̄ܬܿܘܿܢ ܕܝܼܫܘܿܥ ܡܫܝܼܚܵܐ ܒܟܼܘܿܢ ܗ̣̄ܘ<EOS> ܘܐܸܠܵܐ<EOS>ܡܲܤܠܲܝ̈ܐ ܐܢ̄ܬܿܘܿܢ<EOS> ܡܸܛܠ ܕܐܲܝܕܵܐ ܕܡܵܪܝܵܐ ܡܫܝܼܚܵܐ ܥܵܡܲ݁ܪ<EOS>ܬܲܡ̇ܢ ܐܵܦ ܪܘܼܚܹܗ<EOS> ܐܲܝܟܼ ܫܠܝܼܚܵܐ ܦܵܘܠܘܿܣ<EOS> ܘܐܲܬܲܪ ܕܪܘܼܚܹܗ<EOS>ܕܡܵܪܝܵܐ ܬܲܡ̇ܢ ܐܵܦ ܚܹܐܪܘܼܬܼܵܐ ܕܡ̣ܢ ܚܲܫܹ̈ܐ<EOS> ܘܐܲܝܟܵܐ ܕܲܚܪܘܿܪܹ̈ܐ<EOS>ܕܡ̣ܢ ܚܲܫܹ̈ܐ ܬܲܡ̇ܢ ܡܲܠܟܿܘܼܬܼܵܐ ܘܫܲܝܢܵܐ ܘܲܫܠܵܡܵܐ ܡܲܡ̱ܠܟܼܝܼܢ ܘܚܲܕܼܘܼܬܼܵܐ<EOS>ܒܪܝܘܼܚܵܐ ܕܩܘܼܕܼܫܵܐ<EOS> ܘܡ̣ܢ ܥܘܼܫܢܵܐ ܕܚܲܕܼܘܟܼܵܐ ܘܲܪܘܵܙܵܐ ܕܠܸܒܵܐ ܠܵܐ<EOS>ܝܵܕܲܥ̇ ܒܲܪܢܵܫܵܐ ܠܲܡܛܲܟܵܤܘܼ ܪܸ̈ܓܼܫܵܘܗܝ<EOS> ܡܸܛܠ ܕܡܲܥܒܿܕܵܢܘܼܬܹܗ ܓܹܝܪ<EOS>ܕܙܵܘܥܵܐ ܗܵܢܵܐ ܢܘܼܪܵܢܵܐ ܠܵܐ ܡܨܸܐ ܒܲܪܢܵܫܵܐ ܡܤܲܝܒܲܪ ܠܹܗ<EOS> ܒܲܕܓܼܘܿܢ<EOS>ܡܸܚܕܼܵܐ ܕܡܸܬܼܦܫܸܛ ܗ̤ܘ ܗܵܢܵܐ ܙܵܘܥܵܐ ܬܘܼܪܵܢܵܐ ܟܢܲܦܫܵܐ ܒܲܪ<EOS>ܫܵܥܬܹܗ ܢܵܦܹ̇ܠ ܐ̄ܢܵܫ ܥܲܠ ܐܲܪܥܐ ܘܲܠܥܲܦܪܵܐ ܕܲܥ̣ܠܹܝܗ̇ ܐܵܟܹ̇ܠ<EOS>ܒܲܕܼܡܘܼܬܼ ܠܲܚܡܵܐ ܡ̣ܢ ܪܸܬܼܚܵܐ ܕܚܘܼܒܵܐ ܐܲܠܵܗܵܝܵܐ ܘܫܘܼܠܗܵܒܼܵܐ<EOS>ܘܝܲܩܕܵܢܵܐ ܕܚܲܡܝܼܡܘܼܬܹܗ<EOS> ܛܘܼܒܼܵܘܗܝ ܠܒܲܪܢܵܫܵܐ ܕܲܠܗܵܕܹܐ<EOS>ܤܵܥܘܿܪܘܼܢܵܐ ܐܸܫܬܿܘܝܼ ܘܲܠܒܲܪ ܒܸܤܪܵܐ ܕܲܛܥܸܡ ܚܸܟܵܐ ܕܡܲܕܿܥܹܗ<EOS>ܡ̣ܢ ܗܵܝ̇ ܚܲܠܝܘܼܬܼܵܐ ܕܒܼܘܼܤܵܡܵܐ ܕܡ̣ܢ ܙܵܘܥܵܐ ܗܵܘ̇ ܢܘܼܪܵܢܵܐ<EOS>ܕܲܒܼܙܵܘ̈ܥܲܝ ܢܲܦܫܵܐ ܡܸܬܿܛܲܥܡܵܐ ܡ̣ܢ ܡܪܲܚܡܵܢܘܼܬܼܵܐ ܕܪ̈ܚܡܵܘܗܝ<EOS>ܕܲܡܫܝܼܚܵܐ ܡܵܪܲܢ ܘܡ̣ܢ ܡܲܥܒܿܕܵܢܘܼܬܹܗ ܕܙܵܘܥܵܐ ܗܵܢܵܐ ܐܲܠܵܗܵܝܵܐ<EOS>ܡܵܐ ܕܡܲܓܲܪ ܥܸܕܵܢܵܐ ܟܡܵܐ ܕܗ̤ܘ ܗܵܝܕܲܝܢ ܗܵܝܕܹܿܝܢ ܕܵܢܚܵܝܐ ܒܢܲܦܫܵܐ<EOS>ܬܹܐܘܿܪܝܼܵܐ ܪܘܼܚܵܢܵܝܬܼܵܐ ܒܲܕܼܡܘܼܬܼ ܥܢܵܢܵܐ ܥܲܠ ܚܙܵܟܼܵܐ ܘܤܘܼܟܵܬܐ<EOS>ܕܥܵܠܡܹ̈ܐ ܕܲܗܘ̤ܵܘ ܘܲܕܼܗܵܘܹ̇ܝܢ<EOS> ܘܡܸܟܲܚܠ ܐܲܝܟܼ ܒܲܪ ܥܲܡܪܲܡ ܥܲܠ<EOS>ܪܹܫ ܛܘܼܪܵܐ ܗܵܟܲܢܵܐ ܡܸܙܕܲܗ̈ܝܵܢ ܐܲܦܵܘ̈ܗܝ ܕܡܲܕܥܵܐ ܒܢܘܼܗܪܵܐ<EOS>ܕܲܚܙܵܬܼܵܗ̇<EOS> ܘܢܵܬܼܦܵܐ ܠܹܗ ܠܗܵܘܢܵܐ ܠܘܵܬܼܵܗ̇ ܡ̣ܢ ܚܙܵܬܼܵܐ<EOS>ܘܤܘܼ̈ܟܵܠܹܐ ܕܟܼܠܗܹܝܢ ܝܼܲܕܼ̈ܥܵܬܼܵܐ<EOS> ܘܠܵܐ ܦܵܝܫܵܐ ܠܘܵܬܼ ܗܵܘܢܵܐ<EOS>ܪܓܸܫܬܼܵܐ ܕܡܸܕܸܿܡ ܐ̄ܚܪܸܝܢ ܐܸܠܵܐ ܐܸܢ ܕܲܚܙܵܟܼܵܐ ܘܤܘܼܟܵܠܵܐ<EOS>ܕܝܼܠܵܗ̇<EOS> ܘܗܵܢܵܐ ܟܠܹܗ ܡܸܬܼܡ̱ܬܸܐ ܠܸܒܹܿܗ ܕܒܲܪܢܵܫܵܐ ܡ̣ܢ<EOS>ܢܘܼܗܪܵܐ ܗܵܘ̇ ܩܲܕܿܝܼܫܵܐ ܕܲܚܙܵܬܸܵܗ̇ ܕܗܵܕܹܐ ܬܹܐܘܿܪܝܼܵܐ ܥܕܲܡܵܐ<EOS>ܕܐܵܦ ܗ̤ܘ ܠܹܗ ܠܵܐ ܚܵܙܹ̇ܐ ܘܦܵܪܹܫ ܗܵܘܢܵܐ<EOS> ܒܗܵܝ̇ ܕܟܼܠܗܘܿܢ ܙܵܘ̈ܥܹܐ<EOS>ܕܪܘܼܚܵܢܘܼܬܹܗ ܒܲܕܼܡܘܼܬܹܗ ܗܵܘܹ̇ܝܢ ܒܗܵܘ̇ ܥܸܕܵܢܵܐ<EOS> ܠܲܝܬܿ ܬܲܡ̇ܢ ܕܿܢܝܵܐ<EOS>ܪܸܢܝܵܐ ܕܡܸܕܸܿܡ ܘܠܵܐ ܚܘܼܫܵܒܼܵܐ ܘܡܲܚܫܲܒܼܬܼܵܐ<EOS> ܘܬܐ ܙܵܘ̈ܥܹܐ ܐܵܦܠܵܐ ܪ̈ܦܵܦܹܐ<EOS>ܐܸܠܵܐ ܐܸܢ ܬܸܡܗܵܐ ܕܒܲܐܠܵܗܵܐ ܘܬܲܗܪܵܐ ܕܠܵܐ ܡܸܬܼܡܲܠܲܠ<EOS> ܛܘܼܒܼܵܘܗܝ<EOS>ܠܡ̇ܢ ܕܐܸܫܬܿܘܝܼ ܠܗܵܕܸܐ ܡܲܘܗܲܒܼܬܼܵܐ ܕܠܵܐ ܡܸܬܼܡܲܠ̈ܠܵܢ ܥܒܼܝܼ̈ܕܼܵܬܵܗ̇<EOS>ܒܠܸܫܵܢܵܐ ܒܸܤܪܵܢܵܝܵܐ<EOS> ܡܸܛܠ ܕܐ̄ܪ̈ܙܸܐ ܡܸܬܼܓܿܠܹܝܢ ܬܲܡ̇ܢ ܘܓܸܠܝܵܢܹ̈ܐ ܐܲܝܠܹܝܢ<EOS>ܕܡܲܕܿܥܵܐ ܡ̣ܢ ܡܲܕܼܥܵܐ ܡܨܸܐ ܡܩܲܒܸܿܠ ܠܗܘܿܢ ܪܘܼܚܵܢܵܐܝܼܬܼ<EOS> ܒܗܵܝ̇<EOS>ܕܠܸܫܵܢܵܐ ܡ̇ܢ ܕܒܸܤܪܵܐ ܠܵܐ ܓܹܝܪ ܫܲܠܝܼܛ ܥܠܲܝܗܘܿܢ ܕܲܢܡܲܠܸܠ ܐܸܢܘܿܢ<EOS>ܐܵܡ̇ܪܝܼܢ ܓܹܝܪ ܐܲܒܼܵܗ̈ܬܼܵܐ ܕܒܲܚܙܵܬܼܵܗ̇ ܕܗܵܕܹܐ ܬܹܐܘܿܪܝܼܵܐ ܩܲܪܝܼܫܬܼܵܐ<EOS>ܡܸܫܬܿܘܸܐ ܒܲܪܢܵܫܵܐ ܠܡܲܥܲܠܬܵܐ ܕܠܲܐܬܼܪܵܐ ܗܵܘ̇ ܕܪܘܼܚܵܢܘܼܬܼܵܐ<EOS> ܡܸܛܠ<EOS>ܕܤܵܥܘܿܪܘܼܢܵܐ ܓܹܝܪ ܕܲܚܙܵܟܼܵܐ ܕܬܸܐܘܿܪܝܼܵܐ ܗܵܕܸܐ<EOS> ܒܸܝܬܼ ܡܫܘܼܚܬܼܵܐ<EOS>ܕܢܲܦܫܵܢܘܼܬܼܵܐ ܠܐܲܬܼܪܵܐ ܕܲܓܼܡܝܼܪܘܼܬܼܵܐ ܗܵܘ̇ܝܵܐ ܠܘܵܬܼ ܒܲܪܢܵܫܵܐ<EOS> ܒܲܕܼ<EOS>ܡܸܢܵܗ̇ ܘܲܠܬܲܚܬ̇ ܐܲܬܼܪܵܐ ܗ̣̄ܘ ܕܢܲܦܫܵܢܘܼܬܼܵܐ ܗܵܘ̇ ܕܒܹܗ ܡܸܬܼܒܲܪܒܼܝܼܢ<EOS>ܕܸܒܼܚܹ̈ܐ ܘܲܨ̈ܠܘܵܬܼܵܐ<EOS> ܡ̣ܢ ܗܵܕܸܐ ܕܹܝܢ ܤܵܥܘܿܪܘܼܟܼܵܐ ܘܲܠܥܸܠ ܐܲܬܼܪܵܐ<EOS>ܐܝܼܬܼܵܘܗܝ ܕܲܓܼܡܝܼܪܘܼܬܼܵܐ<EOS> ܗܵܘ̇ ܕܒܹܗ ܠܵܐ ܡܸܬܼܒܲܪܝܼܝܼܢ ܠܵܐ ܕܸܒܼܚܹ̈ܐ<EOS>ܘܠܵܐ ܨ̈ܠܘܵܬܼܵܐ<EOS> ܐܸܠܵܐ ܐܸܢ ܐ̄ܪ̈ܙܸܐ ܘܓܸܠܝܵܢܹ̈ܐ ܕܥܵܠܡܵܐ ܚܲܕܼܬܼܵܐ<EOS>ܡܸܬܼܓܿܠܹܝܢ ܒܹܗ ܠܗܵܘܢܵܐ ܪܘܼܚܵܢܵܐ<EOS> ܒܲܕܼܓܼܘܿܢ ܗܵܢ̇ܘ ܫܘܼܘܕܵܥܵܐ<EOS>ܘܝܲܕܼܥܵܐ ܫܲܪܝܼܪܵܐ ܕܡܸܢܹܗ ܡܸܤܬܲܟܲܠ ܐ̄ܢܵܫ ܕܡܵܐ ܕܡܲܪܓܸܿܫ<EOS>ܒܹܗ ܐ̄ܢܵܫ ܝܵܕܲܥ̇ ܕܡ̣ܢ ܟܲܕܼܘܼ ܐܸܬܼܡܲܛܝܼ ܠܹܗ ܠܐܲܬܼܪܵܐ<EOS>ܕܢܲܦܫܵܢܘܼܬܼܵܐ ܫܲܪܝܼܪܢܵܐ<EOS> ܟܠ ܟܡܵܐ ܓܹܝܪ ܕܲܥܕܲܟܹܿܝܠ ܕܲܠܗܵܕܹܐ<EOS>ܚܙܵܟܼܵܐ ܕܗܵܕܸܐ ܬܹܐܘܿܪܝܼܵܐ ܠܵܐ ܐܸܬܼܡܲܛܝܼ ܗܵܘܢܵܟ ܐܸܤܬܲܟܲܠ<EOS>ܒܢܲܦܫܵܟ<EOS> ܕܲܠܬܲܚܬܿ ܡ̣ܢ ܐܲܬܼܪܵܐ ܕܫܲܦܝܘܼܬܼܵܐ ܩܵܐܹ̇ܡ ܐܲܢ̄ܬܿ<EOS>ܒܕܼܘܼܒܵܪܵܟ<EOS> ܘܐܲܝܟܼ ܟܡܵܐ ܕܐܝܼܬܼ ܒܚܲܝܠܵܟ ܐܸܬܼܟܲܬܲܫ ܥܲܡ<EOS>ܚܘܼܫܵܒܹ̈ܐ ܘܲܒܢܝܼ ܫܲܗܪܵܐ ܘܨܵܘܡܵܐ ܘܲܨܠܘܿܬܼܵܐ ܘܒܸܪܝܵܢܵܐ<EOS>ܘܗܸܪܓܵܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܕܡܸܢܗܘܿܢ ܐܝܼܬܼ ܠܵܟ ܕܬܸܬܼܥܲܠܸܐ<EOS>ܠܐܲܬܼܪܵܐ ܕܫܲܦܝܘܼܬܼܵܐ<EOS> ܡܸܛܠ ܕܡ̣ܢ ܛܲܟܼܤܵܐ ܕܦܲܓܼܪܵܢܘܼܬܼܵܐ ܡܸܬܼܥܲܠ̣ܐ<EOS>ܒܲܪܢܵܫܵܐ ܠܘܵܬܼ ܕܲܟܼܝܘܼܬܼܵܐ<EOS> ܘܡ̣ܢ ܕܲܟܼܝܼܘܼܬܼܵܐ ܡܸܬܿܕܲܠܸܐ ܠܘܵܬܼ ܕܲܪܓܼܵܐ<EOS>ܕܢܲܦܫܵܢܘܼܬܼܵܐ<EOS> ܘܡ̣ܢ ܢܲܦܫܵܢܘܼܬܼܵܐ ܬܘܼܒܼ ܠܘܵܬܼ ܡܲܪܓܿܫܵܢܘܼܟܼܵܐ ܘܲܚܙܵܟܼܵܐ<EOS>ܕܗܵܕܸܐ ܤܵܥܘܿܪܘܼܬܼܵܐ ܬܡܝܼܗܬܼܵܐ<EOS> ܘܡ̣ܢ ܚܙܵܬܼܵܗ̇ ܕܗܵܕܸܐ ܠܘܵܬܼ<EOS>ܡܲܥܲܠܬܼܵܐ ܕܠܲܐܬܼܪܵܐ ܗܵܘ̇ ܕܲܓܼܡܝܼܪܘܼܬܼܵܐ ܠܲܡܟܼ̇ܗܵܢܘܼ ܒܲܩܕܼܘܿܫ ܩܘܼܕܼܫܹ̈ܐ<EOS>ܓܵܘܵܝܹ̈ܐ<EOS> ܐܲܬܲܪ ܕܐܝܼܬܼܵܘܗܝ ܪܲܒܿ ܟܘܼܡܪܸ̈ܐ ܕܲܫܪܵܪܵܐ ܡܵܪܲܢ ܝܼܫܘܿܥ<EOS>ܡܫܝܼܚܵܐ<EOS> ܬܲܡ̇ܢ ܓܹܝܪ ܠܲܝܬܿ ܢܘܼܗܪܵܐ ܘܢܘܼܗܪܵܐ<EOS> ܘܠܵܐ ܕܡܘܼܬܼܵܐ<EOS>ܘܲܕܼܡܘܼܬܼܵܐ<EOS> ܘܠܵܐ ܪܓܸܫܬܼܵܐ ܘܲܪܓܸܫܬܼܵܐ<EOS> ܐܸܠܵܐ ܚܲܕܼ ܢܘܼܗܪܵܐ ܘܲܚܕܼܵܐ<EOS>ܪܓܸܫܬܼܵܐ ܘܲܚܕܼܵܐ ܕܡܘܼܬܼܵܐ<EOS> ܗܢ̇ܘ ܕܹܝܢ ܚܙܵܬܹܗ ܫܒܼܝܼܚܬܼܵܐ ܕܦܵܪܘܿܩܲܢ<EOS>ܗܵܘ̇ ܕܗ̤ܘ ܒܲܚܢܵܢܹܗ ܢܲܫܘܸܐ ܠܟܼܠ ܡ̇ܢ ܕܡ̣ܢ ܒܸܤܪܹܗ ܐܝܼܬܼܵܘܗܝ<EOS>ܘܡ̣ܢ ܓܲܪ̈ܡܵܘܗܝ ܠܒܼܘܼܤܵܡܵܐ ܕܐ̄ܪ̈ܙܹܐ ܗܵܠܹܝܢ ܫܒܼܝܼܚܹ̈ܐ<EOS> ܗܵܪܟܵܐ<EOS>ܐ̄ܪܵܙܵܢܵܐܝܬܼ<EOS> ܘܬܲܡ̇ܢ ܠܗܵܠ ܒܲܫܪܵܪܵܐ ܒܗܘܿܢ ܒܤܘܼܥܪ̈ܢܹܐ ܐܵܡܹܝܢ<EOS>ܕܝܼܠܹܗ ܟܲܕ ܕܝܼܠܹܗ ܥܲܠ ܨܠܘܿܬܼܵܐ ܗܵܝ̇ ܕܒܲܐܬܼܪܵܐ ܕܫܲܦܝܘܼܬܼܵܐ<EOS>ܗܵܘ̇ܝܵܐ ܠܗܵܘܢܵܐ ܘܠܘܼܩܒܲܠ ܐܲܝܠܹܝܢ ܕܐܵܡ̇ܪܝܼܢ ܕܲܕܼܡܘܼܬܼܵܐ ܘܐܸܤܟܸܿܡܵܐ<EOS>ܐܝܼܬܼ ܠܲܚܙܵܬܹܗ ܕܗܵܘܢܵܐ ܡܵܐ ܕܡܸܬܼܡܲܛܸܐ ܠܐܲܬܼܪܵܐ ܕܲܠܥܸܠ<EOS>ܡ̣ܢ ܫܲܦܝܘܼܬܼܵܐ<EOS> ܘܐܲܝܟܲܢܵܐ ܐܝܼܬܹܝܗ̇ ܚܙܵܬܹܗ ܕܗܵܘܢܵܐ ܒܐܲܬܼܪܵܐ<EOS>ܕܕܲܟܼܝܘܼܬܼܵܐ<EOS> ܘܐܲܝܟܲܢܵܐ ܡܵܐ ܕܡܵܛܹ̇ܐ ܠܐܲܬܼܪܵܐ ܕܫܲܦܝܘܼܬܼܵܐ<EOS>ܠܲܝܬܿ ܠܹܗ ܕܡܘܼܬܼܵܐ ܘܐܸܤܟܹܿܡܵܐ ܠܐܲܠܵܗܵܐ<EOS>ܒܡܵܝ̇ ܕܲܠܥܸܠ ܡ̣ܢ ܕܸܡ̈ܘܵܬܼܵܐ ܘܐܸܤܟܸܿܡܹ̈ܐ ܐܝܼܬܹܝܗ̇ ܚܙܵܬܼܵܐ ܕܲܥܠܵܘܗܝ<EOS>ܐܵܦܸܢ ܓܹܝܪ ܐܸܡܲܪܢܲܢ ܒܫܲܪܒܵܐ ܗܵܘ̇ ܕܡ̣ܢ ܩܕܼܵܡ ܗܵܢܵܐ ܥܲܠ<EOS>ܬܸܐܘܿܪܝܼܵܐ ܪܘܼܚܵܢܵܝܬܼܵܐ ܕܒܸܝܬܼ ܫܲܦܝܘܼܬܼܵܐ ܠܐܲܬܼܪܵܐ ܕܲܓܼܡܝܼܪܘܼܬܼܵܐ<EOS>ܒܤܵܥܘܿܪܘܼܬܼܵܐ ܠܗܵܘܢܵܐ ܗܵܘ̇ܝܵܐ<EOS> ܐܸܠܵܐ ܐܸܬܼܚܲܙܝܲܬ̤ ܠܝܼ ܕܐܹܡܲܪ<EOS>ܐܵܦ ܗܵܫܵܐ ܐܵܦ ܥܲܠ ܙܢܵܐ ܘܛܲܟܼܤܵܐ ܕܒܲܨܠܘܵܬܼܵܐ ܕܒܲܬܼܪܵܐ ܕܫܲܦܝܘܼܬܼܵܐ<EOS>ܕܫܲܦܝܘܼܬܼܵܐ ܠܗܵܘܢܵܐ ܓܵܕܿܫܵܐ<EOS> ܐܵܦ ܓܹܝܪ ܡܵܐ ܕܐܸܬܼܡܲܛܝܼ ܗܵܘܢܵܐ<EOS>ܠܫܲܦܝܘܼܬܼܵܐ ܠܲܝܬܿ ܠܹܗ ܥܸܕܵܢܵܐ ܕܠܵܘ ܡܨܲܠܵܝܘܼ ܡܨܲܠܸܐ ܐܸܠܵܐ ܛܲܟܼܤܵܐ<EOS>ܒܪܲܡ ܐܝܼܬܼ ܠܵܗ̇ ܠܲܨܠܘܿܬܹܗ ܕܲܦܝܼܫ ܡ̣ܢ ܗܵܝ̇ ܕܒܲܐܬܼܪܵܐ<EOS>ܕܕܲܟܼܝܘܼܬܼܵܐ ܡܨܲܠܸܐ<EOS> ܨܠܘܿܬܼܵܐ ܡ̇ܢ ܫܲܪܝܼܪܬܼܵܐ ܕܒܲܐܬܼܪܵܐ ܕܫܲܦܝܘܼܬܼܵܐ<EOS>ܡܨܲܠܸܐ ܗܵܘܢܵܐ ܗܵܕܸܐ ܐܝܼܬܹܝܗ̇<EOS> ܗܢ̇ܘ ܕܹܝܢ ܤܘܼ̈ܟܵܬܹܐ ܕܲܟܼܬܼܵܒܹ̈ܐ<EOS>ܩܲܕܿܝܼ̈ܫܹܐ<EOS> ܐ̄ܪ̈ܙܹܐ ܘܓܸܠܝܵܢܹ̈ܐ ܕܲܒܼܬܹܐܘܿܪܝܼܵܐ ܕܓܼܘܼܫܡܹ̈ܐ ܗܵܠܹܝܢ<EOS>ܕܐܲܡܝܼܢܵܐܝܼܬܼ ܒܬܸܡܗܵܐ ܡܩܝܼܡܝܼܢ ܠܹܗ ܠܡܲܕܿܥܵܐ ܒܬܲܗܪܵܐ<EOS>ܕܥܲܡܝܼܩܘܼܬܼ ܚܸܟܼܡܬܹܗ ܕܡܵܪܹܟܿܠ ܕܲܒܼܗܘܿܢ ܟܲܤܝܵܐ ܘܢܵܬܼܦܵܐ<EOS>ܠܡܲܕܿܥܵܐ ܠܘܵܬܼܵܗ̇ ܡ̣ܢ ܟܠܗܹܝܢ ܐܲܝܠܹܝܢ ܕܲܒܼܓܼܘܼܫܡܵܐ ܡܸܬܼ̈ܦܲܠܚܵܢ<EOS>ܠܲܢܝܵܚ ܨܸܒܼܝܵܢܹܗ ܕܐܲܠܵܗܵܐ<EOS> ܐܲܝܟ ܕܐܡ̣ܪ ܫܠܝܼܚܵܐ<EOS> ܕܦܲܪܸܫ<EOS>ܠܲܡ ܙܲܒܼܢܹ̈ܐ ܒܦܘܼܩܕܢܹܗ ܘܤܵܡ̣ ܬܚܘܼ̈ܡܹܐ ܕܥܘܼܡܪܵܐ<EOS>ܕܲܒܼܢܲܝ̈ܢܵܫܵܐ<EOS> ܘܟܲܕܼ ܡܲܝܬܸܿܐ ܥܠܹܝܗ̇ ܐܡ̇ܪ<EOS> ܕܢܸܗܘܘܿܢ ܒܵܥܹ̇ܝܢ<EOS>ܠܐܲܠܵܗܵܐ ܘܲܡܥܲܩܒܼܝܼܢ ܘܡ̣ܢ ܒܸܪ̈ܝܵܬܹܗ ܡܸܫܟܿܚܹܝܢ ܠܹܗ<EOS>ܘܬܼܘܼܒܼ ܟܲܤܝܵܬܹܐ ܠܲܡ ܕܐܲܠܵܗܵܐ ܡ̣ܢ ܬܲܪ̈ܡܝܵܬܹܗ ܕܥܵܠܡܵܐ<EOS>ܠܒܸܪ̈ܝܵܬܹܗ ܒܝܲܕܼ ܥܒܼܵܕܹ̈ܐ ܒܤܕܟܵܠܵܐ ܡܸܬܼܚܲܙ̈ܝܵܢ<EOS> ܘܚܲܝܠܹܗ<EOS>ܘܐܲܠܵܗܘܼܬܹܗ ܕܲܠܥܵܠܲܡ ܕܒܲܕܓܼܘܿܢ ܚܲܕܼ ܡ̇ܢ ܐܝܼܬܼܵܘܗܝ ܛܲܟܼܤܵܐ<EOS>ܕܲܨܠܘܿܬܹܗ ܕܡܲܕܿܥܵܐ ܒܐܲܬܼܪܵܐ ܗܵܘ̇ ܕܫܲܦܝܘܼܬܼܵܐ ܐܲܝܟ<EOS>ܕܐܸܡ̇ܪܸܬܼ ܚܕܼܵܐ ܙܒܲܢ<EOS> ܒܲܕܼܠܲܝܬܿ ܬܲܡ̇ܢ ܨܠ̈ܘܵܬܼܵܐ ܘܕܼܒܼܚܹ̈ܐ<EOS>ܒܐܲܬܼܪܵܐ ܗܵܘ̇ ܡܥܲܠܝܵܐ ܘܲܚܤܝܼܟ ܡ̣ܢ ܪܵܘܒܵܐ ܕܚܲܫܹ̈ܐ<EOS>ܘܟܼܘܼܫܵܦܹ̈ܐ ܘܒܵܥ̈ܘܵܬܼܵܐ ܥܲܠ ܡܸܬܼܥܲܒܼܪ̈ܢܘܵܬܼܵܐ ܩܲܕܼܡ̈ܝܵܬܼܵܐ<EOS>ܐܸܠܵܐ ܕܹܝܢ ܘܐܵܦܠܵܐ ܥܘܼܗܕܵܢܵܐ ܕܕܘܼܒܵܪܹ̈ܐ ܡܸܬܼܪ̈ܓܼܫܵܢܹܐ<EOS>ܐܲܝܠܹܝܢ ܕܒܲܐܬܼܪܵܐ ܕܕܲܟܼܝܘܼܬܼܵܐ ܡܸܬܼܓܲܡܪܝܼܢ ܘܥܘܼܗܕܵܢܗܘܿܢ<EOS>ܐܲܡܝܼܢܵܐܝܼܬܼ ܡܸܬܿܬܿܙܝܼܥ ܒܡܲܕܿܥܵܐ ܐܸܠܵܐ ܟܠܗܹܝܢ ܗܵܠܹܝܢ<EOS>ܘܐܲܝܠܹܝܢ ܕܕܼܵܡ̈ܝܵܢ ܠܗܹܝܢ ܒܲܛܼ̈ܠܵܢ ܡ̣ܢ ܗܵܘܢܵܐ ܒܐܲܬܼܪܵܐ ܕܫܲܦܝܘܼܬܼܵܐ<EOS>ܘܐܲܝܒܿܝܼܕܼ ܥܘܼܗܕܵܢܗܹܝܢ ܡ̣ܢ ܪܓܸܫܬܹܗ ܕܡܲܕܿܥܵܐ ܘܒܲܐܝܠܹܝܢ<EOS>ܕܓܲܠ̈ܚܵܢ ܡ̣ܢ ܗܵܠܹܝܢ ܘܲܡܝܲܬܿܪ̈ܢ ܡܸܬܿܬܿܙܝܼܥ ܟܠܫܵܥ ܒܬܲܗܪܵܐ<EOS>ܕܒܼܵܪܘܝܘܼܬܹܗ ܕܐܲܠܵܗܵܐ ܚܲܟܿܝܼܡ ܒܟܼܠ<EOS> ܡܸܛܠ ܕܐܲܝܟ ܕܐܸܡ̇ܪܸܬܼ<EOS>ܡ̣ܢ ܠܥܸܠ ܚܲܕܼ ܗ̄ܘ̣ ܛܲܟܼܤܵܐ ܕܲܨܠܘܿܬܹܗ ܕܡܲܕܿܥܵܐ ܡܵܐ<EOS>ܕܐܸܬܼܥܲܠܝܼ ܠܐܲܬܼܪܵܐ ܕܫܲܦܝܘܼܬܼܵܐ ܗܢ̇ܘ ܕܹܝܢ ܚܙܵܟܼܵܐ ܘܚܵܘܪܵܐ<EOS>ܗܲܢܝܼܐܐ ܕܒܼܝܼܕܲܥܬܼܵܐ ܕܪܘܼܚ ܕܲܛܡܝܼܪܵܐ ܘܲܡܤܲܬܿܪܵܐ ܒܗܵܢܵܐ<EOS>ܟܠ<EOS> ܐܲܟܼܙܢܵܐ ܓܹܝܪ ܕܛܘܼܒܼܵܢܵܐ ܡܘܼܫܸܐ ܟܲܕܼ ܩܵܡ̣ ܗ̄ܘ̣ܵܐ<EOS>ܒܓܼܵܘ ܥܲܪܦܸܠܵܐ ܡܸܢܝܵܢܵܐ ܕܼܫܬܵܐ ܝܵܘ̈ܡܝܼܢ ܕܲܒܼܗܘܿܢ ܒܪܝܼܬܼܵܐ<EOS>ܐܸܬܼܒܲܪܝܲܬ̤ ܡ̣ܢ ܒܵܪܘܿܝܵܐ ܚܲܟܿܝܼܡܵܐ ܠܲܝܬܿ ܗ̄ܘ̣ܵܐ ܠܹܗ ܨܠܘܿܬܼܵܐ<EOS>ܓܠܝܼܬܼܵܐ ܐܸܠܵܐ ܐܸܢ ܒܲܠܚܘܿܕܼ ܚܵܘܪܵܐ ܘܲܚܙܵܟܼܵܐ ܕܪܘܼܚ<EOS>ܕܲܒܼܒܸܪ̈ܝܵܬܹܗ ܕܐܲܠܵܗܵܐ ܡܵܪܸܟܿܠ ܘܥܸܢܝܵܢܵܐ ܘܲܤܘܵܕܼܵܐ ܕܥܲܡ<EOS>ܪܲܒܿܘܼܬܹܗ ܕܗܵܘ̇ ܡܪܲܝܡܵܐ ܘܲܡܫܲܒܿܚܵܐ ܕܩܲܕܿܝܼܫ ܫܡܹܗ<EOS>ܘܩܲܕܝܼܫ ܡܲܫܪܝܹܗ<EOS> ܗܵܟܲܢܵܐ ܒܹܗ ܒܗܵܢܵܐ ܛܘܼܦܤܵܐ<EOS>ܐܵܦ ܡܲܕܿܥܵܐ ܕܐܸܬܼܡܲܛܝܼ ܠܫܲܦܝܘܼܬܼܵܐ ܒܝܲܕܼ ܟܘܼܫܪܹ̈ܐ ܕܕܼܘܼܒܵܪ̈ܘܗܝ<EOS>ܐܲܠܵܗܵܝܹ̈ܐ ܠܲܝܬܿ ܠܹܗ ܡ̣ܢ ܗܵܪ ܬܲܡ̇ܢ ܚܵܘܪܵܐ ܘܲܚܙܵܬܼܵܐ<EOS>ܕܡܸܕܸܿܡ ܐ̄ܚܪܹܝܢ<EOS> ܤܛܲܪ ܡ̣ܢ ܚܲܕܼ ܚܵܘܪܵܐ ܒܲܠܚܘܿܕܼ ܗܲܢܝܼܐܵܐ<EOS>ܕܲܒܼܬܼܘܼܩܵܢܵܘ̈ܗܝ ܕܐܲܠܵܗܵܐ ܥܵܒܼܘܿܕܼܵܐ ܚܲܟܿܝܼܡܵܐ<EOS> ܘܗܵܕܲܐ ܗ̣̄ܝ<EOS>ܗܵܝ̇ ܕܐܸܡ݂ܲܪ ܢܒܼܝܼܵܐ ܕܠܲܚܡܵܐ ܐܸܟܲܠ ܒܲܪܢܵܫܵܐ<EOS>ܗܢ̇ܘ ܕܹܝܢ ܤܘܼܟܵܠܵܐ ܪܘܼܚܵܢܵܐ ܕܲܓܼܢܝܼܙ ܘܲܡܤܲܬܲܪ ܒܲܥܒܼܵܕܼܵܘ̈ܗܝ<EOS>ܕܐܲܠܵܗܵܐ ܘܡܸܬܼܪܓܸܫ ܒܲܠܚܘܿܕܼ ܘܡܸܬܼܝܼܕܲܬܿ ܠܡܲܕܿܥܵܐ<EOS>ܕܲܟܼܝܵܐ ܕܡܲܢܲܥ ܠܫܲܦܝܘܼܬܼܵܐ<EOS> ܘܚܲܕܼܘܼܬܼܵܐ ܡܸܬܼܡ̱ܠܸܐ ܕܠܵܐ ܤܵܟܼܵܐ<EOS>ܗܵܘܢܵܐ ܒܐܲܬܼܪܵܐ ܗܵܢܵܐ ܘܲܪܘܵܙܵܐ ܕܠܵܐ ܡܸܬܼܡܲܠܲܠ<EOS> ܘܫܲܝܢܵܐ ܘܲܫܠܵܡܵܐ<EOS>ܘܲܫܠܵܡܵܐ ܡܲܡܠܟܼܝܼܢ ܒܟܼܠܗܘܿܢ ܚܲܝ̈ܬܹܐ ܘܲܡܢ̈ܘܵܬܼܵܐ ܕܢܲܦܫܵܐ<EOS> ܘܡܸܟܵܐ<EOS>ܩܵܢܹ̇ܐ ܒܲܪܢܵܫܵܐ ܚܘܼܒܵܐ ܫܲܪܝܼܪܵܐ ܘܪܸܚܡܬܼܵܐ ܨܹܝܕܼ ܟܠܗܘܿܢ ܒܢܲܝ̈<EOS>ܐ̄ܢܵܫܵܐ<EOS> ܟܲܕܼ ܚܵܐܹ̇ܫ ܥܲܡܗܘܿܢ ܘܟܲܪܝܵܐ ܠܹܗ ܥܠܲܝܗܘܿܢ<EOS> ܕܡ̣ܢ ܡܵܢܵܐ<EOS>ܓܠܝܼܙܝܼܢ ܒܝܲܕܼ ܗܲܢܝܼܐܘܼܬܼ ܚܘܼ̈ܬܼܚܵܬܼܵܐ ܕܲܪ̈ܓܼܝܼܓܼܵܬܼܵܐ<EOS>ܕܒܲܕܓܼܘܿܢ ܡܸܛܠ ܕܤܲܓܿܝܼ̈ܐܐ ܐܝܼܬܼ ܕܐܵܡ̇ܪܝܼܢ ܠܘܼܩܒܲܠ ܐܲܦܲܝ̈ܗܘܿܢ<EOS>ܕܐܵܦ ܒܐܲܬܼܪܵܐ ܠܲܡ ܕܫܲܦܝܘܼܬܼܵܐ ܐܝܼܬܼ ܨ̈ܠܘܵܬܼܵܐ ܘܕܼܒܼܚܹ̈ܐ ܘܬܸܢ̈ܚܵܬܼܵܐ<EOS>ܘܬܲܟܼ̈ܫܵܦܬܼܵܐ ܕܲܚܠܵܦ ܡܸܬܼܥܲܒܼܪ̈ܢܘܵܬܼܵܐ ܩܲܕܼܡ̈ܝܵܬܼܵܐ<EOS> ܟܲܕܼ ܠܵܐ ܝܵܕܼܥܝܼܢ<EOS>ܡܸܕܸܿܡ ܕܲܡܡܲܠܠܝܼܢ ܘܠܵܐ ܡܕܸܿܡ ܕܲܥܠܵܘܗܝ ܡܸܬܼܚܪܹܝܢ<EOS> ܨܵܒܹ̇ܐ<EOS>ܐ̄ܢܵܐ ܗ̣̄ܘ ܕܐܹܚܵܘܹܐ ܢܲܗܝܼܪܵܐܝܼܬܼ ܕܐܲܝܟܲܢܵܐ ܘܒܲܐܝܢܵܐ<EOS> ܛܲܟܼܤܵܐ<EOS>ܐܝܼܬܼ ܠܗܹܝܢ ܐܲܬܼܪܵܐ ܠܲܨ̈ܠܘܵܬܼܵܐ ܕܢܸܨ̈ܛܲܠܝܵܢ ܘܒܼܵܥ̈ܟܵܬܼܵܐ ܘܬܲܟܼܫ̈ܦܵܬܼܵܐ<EOS>ܕܥܲܠ ܐܲܦܲܝ̈ ܡܸܬܼܥܲܒܼܪ̈ܢܘܵܬܼܵܐ ܩܲܕܼܡ̈ܝܵܬܼܵܐ<EOS> ܘܥܘܼܗܕܵܢܗܹܝܢ<EOS>ܐܲܝܟܵܐ ܡܸܬܿܬܿܙܝܼܥ ܒܢܲܦܫܵܐ ܘܲܡܥܝܼܪܝܼܢ ܠܵܗ̇ ܠܘܵܬܼ ܥܲܡ̈ܠܹܐ<EOS>ܕܲܬܼܝܵܒܼܘܼܬܼܵܐ<EOS> ܡܵܐ ܗܵܟܹܝܠ ܕܲܢܦܲܩ ܒܲܪܢܵܫܵܐ ܡ̣ܢ ܥܵܠܡܵܐ ܗܵܢܵܐ<EOS>ܒܚܘܼܫܵܒܼܵܐ ܡܒܲܬܿܪܵܐ ܕܕܚܠܲܬܼ ܐܲܠܵܗܵܐ<EOS> ܘܐܸܬܼܩܲܪܲܒܼ ܠܛܲܟܼܤܵܐ<EOS>ܗܵܢܵܐ ܩܲܕܿܝܼܫܵܐ ܕܝܼܚܕܼܵܝܘܼܬܼܵܐ ܘܫܲܪܝܼ ܠܹܗ ܡܸܟܹܿܝܠ ܒܐܘܼܪܚܵܐ<EOS>ܕܲܡܝܲܬܿܪ̈ܘܼܟܼܵܐ ܘܕܪܟܲܬ̤ ܡ̣ܢ ܟܲܕܿܘܼ ܪܼܓܼܠܹܗ ܒܲܡܫܘܼܚܬܼܵܐ<EOS>ܕܦܲܓܼܪܵܢܘܼܬܼܵܐ ܗܵܝܕܹܿܝܢ ܗ̣̄ܘ ܡܫܲܪܸܐ ܡܥܲܡܸܩ ܘܤܵܐܹ̇ܡ<EOS>ܫܲܬܼܐ̱̣ܤܬܼܵܐ ܠܕܼܘܼܒܵܪ̈ܘܗܝ ܗܢ̇ܘ ܕܹܝܢ ܥܲܡ̈ܬܹܐ ܬܟܼܝܼܒܹ̈ܐ<EOS>ܕܟܼܠ ܦܘܼܪ̈ܫܵܢܝܼܢ ܐܲܝܠܹܝܢ ܕܲܒܼܝܲܕܼ ܦܲܓܼܪܵܬ ܡܸܬܼܦܲܠܚܝܼܢ<EOS> ܒܲܪ<EOS>ܕܟܼܠ ܦܘܼܪ̈ܫܵܢܝܼܢ ܐܲܝܠܸܝܢ ܕܲܒܼܝܲܕܼ ܦܲܓܼܪܵܐ ܡܸܬܼܦܲܠܚܝܼܢ<EOS> ܒܲܕ<EOS>ܐܲܡܝܼܢܵܐܝܼܬܼ ܙܵܩܹ̇ܬܼ ܠܹܗ ܥܘܼܗܕܵܢܵܐ ܕܡܸܬܼܩܲܕܡܵܢ̈ܘܵܬܼܵܐ<EOS>ܕܐܸܬܼܥܒܲܪ ܒܗܹܝܢ<EOS> ܘܠܵܐ ܡܸܫܟܲܚ ܕܲܢܦܘܼܫ ܘܢܲܗܡܸܐ ܡ̣ܢ<EOS>ܥܲܡ̈ܬܹܐ ܡܸܬܼܪ̈ܓܼܫܵܢܹܐ ܐܲܝܠܹܝܢ ܕܲܒܼܓܼܘܼܫܡܵܐ ܡܸܫܬܲܡܠܹܝܢ<EOS>ܠܲܢܝܵܚ ܨܸܼܝܵܢܹܗ ܕܐܲܠܵܗܵܐ<EOS> ܒܗܵܝ̇ ܕܐܵܦ ܢܘܼܪܵܐ ܕܙܼܵܪ̈ܥܹܐ<EOS>ܟܝܵܢܵܝܹ̈ܐ ܡܸܬܿܬܿܙܝܼܥܵܐ ܠܓܵܘ ܡܸܢܹܗ ܬܢܵܢ<EOS> ܘܲܟܼܡܵܐ ܕܡܸܬܼܢܲܒܼܪܫܵܐ<EOS>ܗ̤ܝ ܒܠܸܒܹܿܗ ܡܵܘܤܸܦ ܥܲܡܹ̈ܐ ܘܡܲܤܓܸܿܐ ܙܸܕ̈ܩܵܬܼܵܐ<EOS> ܘܲܡܪܲܒܸܿܐ<EOS>ܡܝܲܬܿܪ݁ܬܹܗ ܒܦܘܼܪ̈ܫܵܢܹܐ ܡܦܲܬܿܟܹ̈ܐ<EOS>ܒܲܡܪܲܚܡܵܢܘܼܬܼܵܐ ܕܥܲܠ ܡܸܤܟܹܿܢܹ̈ܐ ܘܒܲܝ̈ܫܹܐ<EOS> ܒܚܲܘܼܤܬܼܵܢܘܼܬܼܵܐ ܕܥܲܠ<EOS>ܤܢܝܼܩܹ̈ܐ<EOS> ܒܚܲܫܵܐ ܕܥܲܠ ܐܲܠܝܹܨܹ̈ܐ ܘܲܡܛܲܪ̈ܦܹܐ<EOS> ܒܩܘܼܒܵܠܵܐ<EOS>ܕܐܲܟܼܤܢܵܝܹ̈ܐ<EOS> ܒܲܫܝܵܓܼܵܬܼ ܪܸ̈ܓܼܠܹܐ ܕܲܠܐܲܝ̈ܐ<EOS> ܒܤܵܥܘܿܪܘܼܬܼܵܐ ܕܲܟܼܪ̈ܝܼܗܹܐ<EOS>ܒܬܸܫܡܸܫܬܵܐ ܕܡܲܟܼܐܒܹ̈ܐ<EOS> ܥܲܡ ܫܲܪܟܵܐ ܕܲܡܝܲܬܿܪ̈ܬܼܵܐ ܐܲܝܠܹܝܢ<EOS>ܕܲܠܗܵܠܹܝܢ ܕܲܡ̈ܝܵܢ<EOS> ܟܲܕ ܡܸܬܼܟܲܬܲܫ ܘܥܵܡܹ̇ܠ ܕܟܼܠܗܘܿܢ ܦܘܼܩܕܵܢܹ̈ܐ<EOS>ܗܵܢ̇ܘܿܢ ܕܐܸܡ݂ܲܪ ܡܵܪܲܢ ܒܐܸܘܲܢܓܵܠܝܼܘܿܢ ܠܲܒܼܢܲܝ̈ ܝܲܡܝܼܢܵܐ ܕܲܟܼܪܝܼܗ<EOS>ܗ̄ܘܹ̇ܝܬܼ ܘܲܤܥܲܪܬܿܘܿܢܵܢܝ ܘܥܲܪܛܸܠܵܝܵܐ ܗ̄ܘܹ̇ܝܬܼ ܘܟܲܤܝܼܬܿܘܿܢܵܢܝ<EOS>ܘܐܲܟܼܤܢܵܝܵܐ ܗ̄ܘܹ̇ܝܬܼ ܘܟܲܢܸܫܬܿܘܿܢܵܢܝ<EOS> ܘܒܹܝܬܼ ܐܲܤܝܼܪܹ̈ܐ ܗ̄ܘܹ̇ܝܬܼ<EOS>ܘܐܸܬܲܝܬܿܘܿܢ ܠܘܵܬܼܝ<EOS> ܥܲܡ ܫܲܪܟܵܐ ܕܒܼܐܝܼܕܼܵܐ ܒܐܝܼܕܼܵܐ<EOS>ܒܫܘܼܡܠܵܝܵܐ ܢܸܫܬܲܟܼ̈ܚܵܢ ܠܘܵܬܹܗ ܕܒܲܪܢܵܫܵܐ ܗܵܘ̇ ܕܫܲܪܝܼ<EOS>ܐܘܼܪܚܵܐ ܗܵܕܹܐ ܩܲܕܿܝܼܫܬܼܵܐ<EOS> ܘܲܒܼܝܲܕܼ ܗܵܠܹܝܢ ܟܠܗܹܝܢ ܘܲܐ̄ܚܪ̈ܢܝܵܬܼܵܐ<EOS>ܕܠܐ ܐܸܬܼܐ̱ܡܲܪ ܡܸܢܲܢ<EOS> ܡܸܬܿܕܲܟܿܝܵܐ ܢܲܦܫܵܐ ܡ̣ܢ ܚܲܫܹ̈ܐ ܕܝܼܠܵܗ̇<EOS>ܪܓܿܬܼܵܐ ܐܡ̇ܪ ܐ̄ܢܵܐ ܘܚܸܡܬܼܵܐ ܡܥܲܕܿܪܵܢܝܼܬܼܵܗ̇ ܕܗܵܕܹܐ<EOS>ܘܡܵܐ ܗܵܟܹܝܠ ܕܐܸܬܿܕܲܟܛܿܝܲܬ̤ ܢܲܦܫܵܐ ܡ̣ܢ ܗܵܠܹܝܢ ܒܗܵܝ̇ ܕܠܵܐ<EOS>ܡܸܬܿܬܿܙܝܼ̈ܥܵܢ ܒܲܪ ܒܸܤܬܿܪܵܐܝܼܬܼ ܘܡܲܥ̈ܒܿܕܼܵܢ ܠܤܸܡܵܠܵܐ<EOS> ܐܸܠܵܐ<EOS>ܒܛܲܟܼܤܵܐ ܡܲܥ̈ܒܿܕܵܢ ܟܝܵܢܵܝܵܐ<EOS> ܗܵܝܕܹܿܝܢ ܡ̣ܢ ܗܵܪ ܬܲܡ̇ܢ<EOS>ܗܵܘ̇ܝܵܐ ܠܵܗ̇ ܢܲܦܫܵܐ ܡܲܒܿܘܼܥܵܐ ܕܲܨ̈ܠܘܵܬܼܵܐ ܘܲܕܼܒܼܵܥ̈ܘܵܬܼܵܐ<EOS>ܘܬܲܟܼܫ̈ܦܵܬܼܵܐ ܐܲܠܵܗ̈ܝܵܬܼܵܐ<EOS> ܘܡܸܟܵܐ ܩܵܢ̇ܝܵܐ ܕܲܟܼܝܘܼܬܼܵܐ<EOS> ܘܡܵܐ<EOS>ܕܐܸܬܿܕܲܟܿܝܲܬ̤ ܘܩܵܡܲܬ̤ ܡ̣ܢ ܟܲܕܿܘܼ ܒܛܲܟܼܤܵܗ̇ ܟܝܵܢܵܝܵܐ<EOS> ܒܲܕܼܡܘܼܬܼܵܐ<EOS>ܕܓܼܵܘܢܵܐ ܕܤܲܦܝܼܬܵܐ ܘܕܲܫܡܲܝܵܐ ܡܸܬܼܚܲܙܝܵܐ ܐܲܡܝܼܢܵܐܝܼܬܼ<EOS> ܘܲܨ̈ܠܘܵܬܼܵܗ̇ ܟܠܗܹܝܢ<EOS>ܟܠܗܹܝܢ ܒܲܕܡܘܼܬܼ ܥܸܛܪܹ̈ܐ ܕܢܘܼܪܵܐ ܕܢܘܼܪܵܐ ܤܵܠ̈ܩܵܢ ܒܠܸܒܵܐ<EOS> ܘܲܠܢܲܦܫܵܐ<EOS>ܡ̈ܕܲܟܿܢܵܢ ܘܡܵܪ̈ܩܵܢ ܒܲܕܼܡܘܼܬܼ ܦܲܪܙܠܵܐ ܕܥܵܐܹ̇ܠ ܠܢܘܼܪܵܐ<EOS> ܘܲܡܕܲܟܿܝܵܐ<EOS>ܡܸܢܹܗ ܟܠܹܗ ܤܘܼܠܵܐܢܵܐ<EOS> ܗܵܟܲܢܵܐ ܐܵܦ ܗ̤ܝ ܒܚܲܕܼ ܡܲܥܒܿܕܼܵܢܘܼܬܼܵܐ<EOS>ܕܙܲܪ̈ܥܸܐ ܗܵܢ̇ܘܿܢ ܟܝܵܢܵܝܹ̈ܐ ܕܡܲܥܒܿܕܸܢ ܒܵܗ̇ ܡܕܲܟܹܿܝܢ ܠܵܗ̇ ܨܠܘܵܬܼܵܗ̇<EOS>ܘܲܡܩܲܪ̈ܒܼܵܢ ܠܵܗ̇ ܠܘܵܬܼ ܐܲܬܼܪܵܐ ܕܫܲܦܝܘܼܬܼܵܐ<EOS> ܒܐܲܬܼܪܵܐ ܡ̇ܢ ܕܫܲܦܝܘܼܬܼܵܐ<EOS>ܟܠܗܘܿܢ ܙܵܥ̈ܥܹܐ ܕܲܨܠܘܿܟܵܐ ܒܲܛܝܼ̈ܠܹܐ ܐܢܘܿܢ ܐܲܝܟܲܢܵܐ ܕܡ̣ܢ ܠܥܸܠ<EOS>ܐܵܘܕܲܥܹܬܼ<EOS> ܒܲܕܼ ܠܲܝܬܿ ܠܵܗ̇ ܬܲܡ̇ܢ ܠܢܲܦܫܵܐ ܥܘܼܗܕܵܢܵܐ ܕܲܚܕܼܵܐ<EOS>ܡ̣ܢ ܡܸܬܼܥܲܒܼܪ̈ܢܘܵܬܼܵܐ ܩܲܕܼܡ̈ܝܵܬܼܵܐ ܕܥܲܠ ܨ̈ܠܘܵܬܼܵܐ ܘܬܲܟܼ̈ܫܦܵܬܼܵܐ<EOS>ܐܵܟܼܦܵܐ ܠܵܗ̇<EOS> ܐܸܠܵܐ ܫܠܵܡܵܐ ܕܪܵܡ ܡ̣ܢ ܟܠ ܡܲܕܲܥ ܘܫܲܝܢܵܐ<EOS>ܫܪܸܐ ܒܟܼܠܗܘܿܢ ܙܵܘ̈ܥܹܐ ܕܢܲܦܫܵܐ ܘܲܕܼܗܵܘܢܵܐ<EOS> ܘܠܲܝܬܿ ܠܹܗ ܥܘܼܗܕܵܢܵܐ<EOS>ܕܡܸܕܸܿܡ ܐܸܠܵܐ ܐܸܢ ܬܲܗܪܵܐ ܕܚܸܟܼܡܬܹܗ ܕܐܲܠܵܗܵܐ<EOS> ܗܵܕܸܐ<EOS>ܕܟܲܤܝܵܐ ܒܲܟܼܝܵܢܹ̈ܐ ܘܨܸܒܼ̈ܘܵܬܼܵܐ ܕܲܒܼܪܝܼܬܼܵܐ<EOS> ܒܵܗ̇ܝ ܕܐܵܦ ܤܘܼܟܵܠܵܐ<EOS>ܕܕܝܼܢܹܗ ܘܕܲܡܦܲܪܢܤܵܢܘܼܬܹܗ ܕܐܲܠܵܗܵܐ ܐܲܡܝܼܢܵܐܝܼܬܼ ܕܵܢܲܚ̇ ܒܵܗ̇<EOS>ܒܢܲܦܫܵܐ ܘܢܵܬܹ̇ܦ ܠܵܗ̇ ܠܘܵܬܼܵܗ̇<EOS> ܐܲܝܟ ܟܸܐܦܵܐ ܡܲܓܼܢܛܘܿܣ<EOS>ܕܤܵܝ̇ܩܵܐ ܠܦܪ̈ܕܝܼ ܦܲܪܕܠܵܐ ܠܘܵܬܼܵܗ̇<EOS> ܘܠܵܐ ܫܵܒܹ̇ܩ ܠܵܗ̇ ܕܬܸܬܼܦ̱ܢܸܐ<EOS>ܠܘܵܬܼ ܨܠܘܿܬܼܵܐ ܐܵܘ ܕܬܸܤܥܘܿܪ ܡܸܕܸܿܡ ܐ̄ܚܪܸܝܢ ܡܸܤܬܲܥܪܢܵܐ<EOS>ܐܸܠܵܐ ܒܬܲܗܪܵܐ ܢܵܓܸ̇ܕܼ ܠܵܗ̇ ܐܲܡܝܼܢܵܐܝܼܬܼ ܕܥܲܠ ܡܪܲܚܡܵܢܘܼܬܸܗ<EOS>ܕܐܲܠܵܗܵܐ ܡܵܪܹܟܹܿܠ<EOS> ܒܬܲܗܪܵܐ ܘܲܒܼܕܼܘܡܵܪܵܐ ܕܒܼܕܲܐܝܟ ܗܵܠܹܝܢ<EOS>ܒܲܛܝܼܠܝܼܢ ܟܠܗܘܿܢ ܙܵܘ̈ܥܹܐ ܕܲܨ̈ܠܘܵܬܼܵܐ ܘܦܲܚ̤ܫܝܼܢ ܕܠܵܐ ܤܵܥܘܿܪܘܼ<EOS>ܒܗܵܝ̇ ܕܲܨ̈ܠܘܵܬܼܵܐ ܡܸܛܠ ܗܵܠܹܝܢ ܥܸ̈ܵܠܠܬܼܵܐ ܡܸܨ̈ܛܲܠܝܵܢ ܡ̣ܢ ܐ̄ܢܵܫ<EOS>ܐܵܘ ܡܸܛܠ ܡܚ̈ܝܼܠܵܬܼܵܐ ܕܐܸܬܼܩܲܕܲܡ ܒܗܹܝܢ ܐ̄ܢܵܫ ܡܨܲܠܐ<EOS> ܐܵܘ<EOS>ܡܸܛܠ ܟܘܼܪܗܵܢܹܗ ܕܦܲܓܼܪܵܐ<EOS> ܐܵܘ ܡܸܛܠ ܚܲܤܝܼܪܘܼܬܼܵܐ ܕܐܲܝܠܸܝܢ<EOS>ܕܡܸܬܼܒܲܥ̈ܝܵܢ ܠܹܗ ܐܵܘ ܡܸܛܠ ܓܗܵܝܬܼܵܐ ܕܡ̣ܢ ܚܲܫܹ̈ܐ ܕܝܼܠܵܗ̇<EOS>ܕܐܲܡܝܼܢܵܐܝܼܬܼ ܡܸܬܿܬܿܙܝܼܥܝܼܢ ܒܹܗ ܘܙܵܩ̇ܬܼܝܼܢ ܠܗ ܒܥܘܼܤܵܩܲܝ̈ܗܘܿܢ<EOS> ܐܵܘ<EOS>ܡܸܛܠ ܚܪܘܿܪܹ̈ܐ ܘܦܘܼܪܩܵܢܵܐ ܕܡ̣ܢ ܫܐܕܹ̈ܐ ܛܪ̈ܘܿܢܸܐ ܕܡܲܩ̱ܪܒܼܝܼܢ<EOS>ܥܲܡ̇ܢ ܐܵܘ ܡܸܛܠ ܢܸܟܼܝܵܢܸ̈ܐ ܕܐ̄ܚܪ̈ܢܸܐ ܕܡܲܒܼܬܫܝܼܢ ܠܲܢ<EOS> ܐܵܘ ܡܸܛܠ<EOS>ܗܵܝ̇ ܕܢܸܗܘܸܐ ܠܲܢ ܕܫܲܦܝܼܪ<EOS> ܥܲܡ ܐ̄ܚܪ̈ܢܝܵܬܼܵܐ ܕܕܲܐܝܟ ܗܵܠܹܝܢ<EOS>ܕܠܵܐ ܐܠܵܨܵܐ ܕܟܼܠܗܹܝܢ ܢܸܐܡܲܪ<EOS> ܡܸܛܠ ܗܵܠܹܝܢ ܗܵܟܹܝܠ ܡܠܗܸܝܢ<EOS>ܥܸ̈ܠܠܬܼܵܐ ܕܐܸܡ̇ܪܹܬܼ<EOS> ܡܸܬܼܩܲܪܒܼܵܐ ܡܢܲܢ ܨܠܘܿܬܼܵܐ ܠܬܲܠܵܗܵܐ<EOS> ܡܸܤܲܬܼ<EOS>ܕܢܸܥܒܸܿܕܼ ܠܲܢ ܓܗܵܝܬܼܵܐ ܘܫܘܼܙܵܒܼܵܐ ܡܸܢܗܹܝܢ<EOS> ܘܲܢܫܲܟܼܿܢ ܠܲܢ ܥܘܼܕܼܪܵܢܵܐ<EOS>ܕܪ̈ܚܡܵܘܗܝ ܕܲܕܼܠܵܐ ܡܘܼܡ ܩܕܼܵܡܵܘܗܝ ܢܸܗܘܸܐ<EOS> ܘܤܵܟܼܵܐ ܡܸܛܠ<EOS>ܗܵܠܹܝܢ ܘܡܸܛܠ ܥܘܼܗܕܵܢܵܐ ܕܝܼܠܗܹܝܢ ܡܸܬܼܩܲܪܒܼܵܐ ܡܸܢܲܢ ܒܵܥܘܼܬܼܵܐ<EOS>ܠܐܲܠܵܗܵܐ<EOS> ܕܸܒܼܚܹ̈ܐ ܠܲܡ ܘܩܘܼܪ̈ܒܵܢܸܐ ܐܲܬܲܪ ܕܲܚܛܝܼܬܼܵܐ ܡܸܫܬܲܡܫܵܐ<EOS>ܐܡ̇ܪ ܐ̄ܢܵܫ ܡ̣ܢ ܩܲܕܲܝܼܫܹ̈ܐ<EOS>ܒܲܕܓܼܘܿܢ ܡܵܐ ܕܠܲܐܬܼܪܵܐ ܕܫܲܦܝܘܼܬܼܵܐ ܡܲܛܝܼ ܗܵܘܢܵܐ ܡ̣ܢ ܟܲܕܿܘ ܘܐܲܓܼܗܝܼ<EOS>ܡ̣ܢ ܠܸܙܬܼܘܿܢ ܕܚܲܫܹ̈ܐ ܘܐܸܬܼܚܲܪܲܪ ܡ̣ܢ ܡܲܥܪܕܼܵܢܘܼܬܼܵܐ ܕܲܚܛܝܼܬܵܐ<EOS>ܗܵܠܹܝܢ ܟܠܗܹܝܢ ܕܐܸܬܼܐܡܲܪ ܡ̣ܢ ܠܥܸܠ ܥܘܼܗܕܵܢܗܸܝܢ ܒܲܛܝܼܠܝܼܢ<EOS>ܐܸܢܘܿܢ ܡܸܢܹܗ<EOS> ܒܗܵܝ̇ ܕܲܠܥܸܠ ܐܲܬܼܪܵܐ ܕܚܲܫܹ̈ܐ ܘܡܸܬܿܬܿܙܝܼܥܵܢܘܼܬܗܘܿܢ<EOS>ܐܝܼܬܼܵܘܗܝ ܒܐܲܬܼܪܵܐ ܕܫܲܦܝܘܼܬܼܵܐ<EOS> ܘܲܚܕܼܵܐ ܗ̄ܝ̣ ܡܸܟܹܿܝܠ ܨܠܘܿܬܼܵܐ<EOS>ܕܐܝܼܬܼ ܠܹܗ ܠܡܲܕܿܥܵܐ ܬܲܡ̇ܢ ܗܢ̇ܘ ܕܹܝܢ ܥܲܠ ܦܘܼܢܵܝܵܐ ܕܲܒܼܢܲܝ̈ܢܵܫܵܐ<EOS>ܕܐܲܚܝܼܕܹܿܝܢ ܒܛܘܼܿܥܝܲܝ<EOS> ܕܢܼܬܼܦ̱ܢܘܼܢ ܡ̣ܢ ܒܝܼܫܘܼܬܼܵܐ ܠܲܡܝܲܬܿܘܼܬܼܵܐ<EOS>ܘܡ̣ܢ ܠܵܐ ܝܼܕܲܬܼܵܐ ܠܘܵܬܼ ܝܼܕܲܥܬܼܵܐ ܕܲܫܪܵܪܵܐ<EOS> ܘܲܤܛܲܪ ܡ̣ܢ ܗܵܕܹܐ<EOS>ܚܕܼܵܐ ܠܲܝܬܿ ܠܹܗ ܨܠܘܿܬܼܵܐ ܐ̄ܚܪܸܢܵܐ ܐܸܠܵܐ ܐܸܢ ܚܙܵܟܵܐ ܘܬܲܗܪܵܐ<EOS>ܕܲܒܸܚܸܟܼܡ̱ܬܹܗ ܕܐܲܠܵܗܵܐ ܡܲܠܝܲܬܼ ܦܘܼܪ̈ܫܵܢܹܐ ܗܵܕܹܐ ܕܟܲܤܝܵܐ<EOS>ܒܲܟܼܝܵܢܹ̈ܐ ܕܒܸܪ̈ܝܵܬܼܵܐ<EOS> ܗܵܕܸܐ ܡ̇ܢ ܠܵܘ ܥܲܠ ܫܲܦܝܘܼܬܼܵܐ ܡܢܵܬܼܵܢܵܝܬܵܐ<EOS>ܐܡ̇ܪ ܐ̄̈ܢܵܐ<EOS> ܐܸܠܵܐ ܥܲܠ ܗܵܝ̇ ܟܠܵܢܵܝܬܵܐ<EOS> ܡܸܛܠ ܕܐܝܼܬܼ ܫܲܦܝܼܘܼܬܼܵܐ ܕܲܡܢܵܬܼܵܐ<EOS>ܕܲܡܢܵܬܼܵܐ ܗ̄ܝܼ ܘܐܝܼܬܼ ܗܵܝ̇ ܕܲܡܫܲܡܠܝܵܐ<EOS> ܗܵܝ̇ ܕܒܼܵܗ̇ ܡܸܬܼܚܲܦܸܐ<EOS>ܗܵܘܢܵܐ ܒܲܥܢܵܢܸ̈ܐ ܕܢܘܼܗܪܵܐ ܩܪܸܤܛܠܘܿܤܵܝܵܐ ܒܲܕܼܡܘܼܬܼ ܗܵܘ̇<EOS>ܦܹܐܩܵܐ ܒܲܪ ܥܲܡܪܲܡ ܪܚܝܼܡ ܥܲܠ ܐܲܠܵܗܵܐ ܥܲܠ ܪܹܫ ܛܘܼܪܵܐ<EOS>ܡܸܢܝܵܢܵܐ ܕܸܫܬܵܐ ܝܵܡ̈ܝܼܢ<EOS> ܡܸܛܠ ܕܟܼܠ ܐܸܡܲܬܼܝ ܕܠܲܡܫܘܼܚܬܼܵܐ<EOS>ܕܫܲܦܝܘܼܬܼܵܐ ܫܲܪܝܼܪܟܵܐ ܡܡܲܢܲܥ ܗܵܘܢܵܐ<EOS> ܬܹܐܘܿܪܝܼܵܐ ܕܲܕܼܡܘܼܬܼܵܐ<EOS>ܕܢܘܼܗܪܵܐ ܕܲܩܪܘܿܤܛܸܠܘܿܣ ܥܛܝܼܦ ܐܲܡܝܼܢܵܐܝܼܬܼ<EOS> ܗܵܘ̇ ܕܐܝܼܬܼܵܘܗܝ<EOS>ܐܲܬܼܪܵܐ ܕܒܸܗ ܡܸܬܼܚܙܹܝܢ ܟܝܵܢܹ̈ܐ ܪ̈ܘܼܚܵܢܸܐ ܒܲܟܼܝܵܢܗܘܿܢ<EOS> ܗܵܢ̇ܘܿܢ<EOS>ܕܠܸܥܙܲܝ̈ܗܘܿܢ ܢܘܼܪܵܐ ܐܸܢܘܿܢ ܕܝܵܩ̇ܕܵܐ ܘܡܸܫܬܲܠ̱ܗܒܼܵܐ<EOS> ܒܲܕܼ ܗܵܢ̇ܘ<EOS>ܓܹܝܪ ܐܲܬܼܪܵܐ ܕܒܹܗ ܡܩܲܕܿܫܝܼܢ ܟܝܵܢܹ̈ܐ ܪ̈ܘܼܚܵܢܹܐ ܪܘܼܚܵܢܵܐܝܼܬܼ<EOS>ܩܘܼܕܫܵܐ ܬܠܝܼܬܼܵܝܵܐ ܠܗܵܘ̇ ܟܲܤܝܵܐ ܘܲܓܼܢܝܼܙܵܐ ܕܥܵܡܲ݁ܪ ܒܢܘܼܗܪܵܐ<EOS>ܓܲܐܝܵܐ ܕܐ̄ܢܵܫ ܠܵܐ ܡܸܫܟܲܚ ܕܢܸܬܼܩܲܪܲܒܼ ܠܘܿܥܪܹܗ<EOS> ܐܲܝܟ<EOS>ܕܐܡ̣ܪ ܐܹܫܲܥܝܵܐ ܢܒܼܝܼܵܐ ܒܲܪ ܐܵܡܘܿܨ<EOS> ܕܲܚ̇ܙܹܝܬܼ ܠܲܡ ܠܡܵܪܝܵܐ<EOS>ܝܵܬܹ̇ܿܒܼ ܥܲܠ ܟܘܼܪܤܝܵܐ ܪܵܡܵܐ ܘܲܡܫܲܩܠܵܐ<EOS> ܘܗܸܕܼܪܵܐ ܕܫܘܼܒܼܚܹܗ<EOS>ܡܠܸܐ ܗܲܝܟܿܠܹܗ<EOS> ܘܲܤܪ̈ܦܝܼܢ ܩܵܝ̇ܡܝܼܢ ܠܥܸܠ ܡܸܢܹܗ<EOS> ܫܬܵܐ<EOS>ܫܬܵܐ ܓܼܦܝܼ̈ܢ ܠܚܲܕܼ ܚܲܕܼ ܡܸܢܗܘܿܢ ܘܦܵܪܚܝܼܢ ܘܛܵܝ̇ܤܝܼܢ ܘܠܵܐ<EOS>ܫܵܠܹ̇ܝܢ<EOS> ܘܩܵܪܹܝܢ ܗܵܢܵܐ ܠܗܵܢܵܐ ܘܐܵܡ̇ܪܝܼܢ<EOS> ܩܲܕܝܼܫ ܩܲܕܿܝܼܫ<EOS>ܩܲܪܝܼܫ ܡܵܪܝܵܐ ܚܲܝܠܬܼܵܢܵܐ ܕܡܲܠܝܵܐ ܐܲܪܥܵܐ ܬܸܫ̈ܒܚܵܬܹܗ<EOS> ܘܡ̣ܢ<EOS>ܗܵܢܵܐ ܐܲܬܼܪܵܐ ܕܫܲܦܝܘܼܬܼܵܐ ܡܸܬܼܥܲܠܸܐ ܗܵܘܢܵܐ ܠܐܲܬܼܪܵܐ ܕܪܘܼܚܵܢܘܼܬܵܐ<EOS>ܐܲܝܟܵܐ ܕܠܲܝܬܿ ܠܵܗ̇ ܕܡܘܼܬܼܵܐ ܠܲܚܙܵܬܹܗ ܘܠܵܐ ܐܸܤܟܹܿܝܡܵܐ<EOS> ܒܗܵܝ̇<EOS>ܕܟܼܠܹܗ ܒܟܼܠܹܗ ܚܕܵܐ ܚܙܵܬܼܵܐ ܕܢܘܼܗܪܵܐ ܕܠܵܐ ܕܡܘܼ<EOS>ܡܸܬܼܥܲܛܲܦ ܐܝܼܬܼ ܒܪܲܡ ܤܲܓܝ̈ܐܹܐ ܕܲܒܼܬܵܐ ܝܼܕܲܥܬܵܐ ܡܗܲܓܓܝܼܢ<EOS>ܘܐܵܡ̇ܪܝܼܢ<EOS> ܕܡ̣ܢ ܫܲܦܝܘܼܬܼܵܐ ܠܲܡ ܘܲܠܥܸܠ ܐܝܼܬܼ ܠܵܗ̇ ܕܡܘܼܬܼܵܐ<EOS>ܘܐܸܤܟܹܿܝܡܵܐ ܠܲܚܙܵܬܹܗ ܕܗܵܘܢܵܐ<EOS> ܟܲܕܼ ܠܵܐ ܝܵܕܼܥ̇ܝܼܢ ܡܵܢܵܐ<EOS>ܡܡܲܠܠܝܼܢ ܗܵܠܹܝܢ<EOS> ܐܲܝܟܲܢܵܐ ܓܹܝܪ ܡܲܨܐܝܵܐ ܕܬܸܗܘܸܐ ܗܵܕܸܐ ܟܠ ܟܠܹܗ<EOS>ܘܟܲܕܼ ܗ̤ܘ ܠܵܐ ܝܵܕܲܥ ܗܵܘܢܵܐ ܗܵܝܕܲܝܟ ܘܗ̤ܘ ܠܲܩܢܘܿܡܹܗ ܠܵܐ<EOS>ܡܨܸܐ ܦܵܪܹܫ ܡ̣ܢ ܫܘܼܒܼܚܵܐ ܕܢܘܼܗܪܵܐ ܗܵܘ̇ ܕܠܵܐ ܕܡܘܼ<EOS> ܕܒܹܗ<EOS>ܡܸܬܼܒܲܠܥܵܐ ܪܘܼܚܵܢܘܼܬܹܗ<EOS> ܘܐܸܢ ܗܵܕܸܐ ܫܲܪܝܼܪܵܐ ܐܲܝܟܲܢܵܐ ܗܵܠܹܝܢ<EOS>ܐܡ̇ܪܝܼܢ ܕܐܝܼܬܼ ܠܵܗ̇ ܕܡܘܼܬܼܵܐ ܘܐܸܤܟܹܿܡܵܐ ܠܲܚܙܵܥܬܹܗ ܕܗܵܘܢܵܐ<EOS>ܡ̣ܢ ܫܲܦܝܘܼܬܼܵܐ ܘܲܠܥܸܠ<EOS> ܡܸܛܠ ܕܐܲܟܼܙܢܵܐ ܕܠܲܝܬܿ ܠܹܗ ܠܐܲܠܵܗܵܐ<EOS>ܕܡܘܼܬܼܵܐ ܘܐܸܤܟܹܿܡܵܐ ܐܵܦܸܢ ܡܸܬܼܐܲܡܪܝܼܢ ܥܠܵܘܗܝ ܐܸܤܟܹܿܡܹ̈ܐ<EOS>ܒܲܟܼܬܼܵܒܹ̈ܐ ܕܲܒܸܗܘܿܢ ܚܵܘܝܼ ܓܸܠܝܵܢܵܘ̈ܗܝ ܘܫܵܘܕܲܥ ܠܲܢ ܥܲܠ<EOS>ܝܵܬܹܗ ܐܸܠܵܐ ܗܵܠܹܝܢ ܟܠܗܘܿܢ ܠܒܲܪ ܡ̣ܢ ܟܝܵܢܵܐ ܕܐܝܼܬܼܘܼܬܹܗ<EOS>ܐܝܼܬܲܝܗܘܿܢ<EOS> ܒܲܟܼܠܵܐ ܓܹܝܪ ܠܢܘܼܪܵܐ ܕܵܡܹ̇ܐ ܟܝܵܢ ܐܝܼܬܼܘܼܬܹܗ ܘܠܵܐ<EOS>ܠܢܘܼܗܪܸܗ ܕܫܵܡܫܵܐ<EOS> ܘܠܵܐ ܠܐܵܐܲܪ ܘܠܵܐ ܠܚܲܕܼ ܡ̣ܢ ܐܸܤܛܘܼܟܼܤܹ̈ܐ<EOS>ܕܫܲܪܟܵܐ<EOS> ܘܠܵܐ ܠܗܝ̈ܘܠܣ ܕܡ̣ܢ ܗܵܠܹܝܢ<EOS> ܒܲܕܼ ܡܥܲܠܲܝ ܗ̄ܘ̣<EOS>ܟܝܵܢ ܐܝܼܬܼܘܼܬܹܗ ܡ̣ܢ ܡܠܗܘܿܢ ܐܸܤܟܹܿܡܹ̈ܐ ܘܕܸܡ̈ܘܵܬܼܵܐ ܘܪ̈ܘܼܟܵܒܸܐ<EOS>ܕܲܒܼܪܝܼܬܼܵܐ ܗܵܕܸܐ ܕܝܼܠܲܢ<EOS> ܡܸܛܠ ܕܒܲܛܝܼܢ ܗ̄ܘ̣ ܓܹܝܪ ܟܝܵܢܹܗ<EOS>ܐܵܦ ܡ̣ܢ ܢܘܼܪܵܐ ܘܢܘܼܗܪܵܐ ܘܐܵܐܲܪ<EOS> ܐܲܝܟܲܢܵܐ ܕܗܵܠܹܝܢ ܠܦܸܚܡܵܐ<EOS>ܕܗܵܘ̇ ܟܝܵܢܵܐ ܡܫܲܒܿܚܵܐ ܕܡܵܪܹܟܿܠ ܓܘܼܫܡܹ̈ܐ ܐܸܢܘܿܢ ܓܒܲܝ̈ܐ<EOS>ܘܝܲܩܝܼܪܹ̈ܐ<EOS> ܒܲܕܓܼܘܿܢ ܠܲܝܬܿ ܠܹܗ ܕܡܘܼܬܼܵܐ ܐܵܦ ܠܵܐ ܒܲܚܕܼܵܐ ܡ̣ܢ<EOS>ܗܵܠܹܝܢ ܕܡܸܬܼܚܲܙ̈ܝܵܢ ܒܲܒܼܪܝܼܬܲܢ<EOS> ܗܵܟܼܘܵܬܼ ܓܹܝܪ ܐܝܼܬܼܵܘܗܝ ܐܵܦ<EOS>ܗܵܘܢܵܐ ܨܲܠܡܹܗ ܕܐܲܠܵܗܵܐ<EOS> ܡܵܐ ܕܠܲܐܬܼܪܵܐ ܡܸܬܼܡܲܛܸܐ<EOS>ܕܲܓܼܡܝܼܪܘܼܬܼܵܐ ܘܲܡܫܘܼܚܬܼܵܐ ܡܥܲܠܲܝܬܵܐ ܕܪܘܼܚܵܢܘܼܬܼܵܐ<EOS> ܡܸܛܠ<EOS>ܟܹܝܬܼ ܕܟܼܠ ܨܠܘܿܬܵܐ ܕܐܝܼܬܼ ܕܸܡ̈ܟܵܬܼܵܐ ܕܬܲܦܢܟܹ̈ܝܗ̇ ܪ̈ܫܝܼܡܵܢ<EOS>ܒܵܗ̇<EOS> ܘܐܲܝܟܲܢܵܐ ܕܠܲܐܠܵܗܵܐ ܬܲܦܝܼܢܟܼܵܐ ܠܲܝܬܼ ܠܹܗ ܕܡܘܼܬܼܵܐ<EOS>ܘܐܸܤܟܹܿܢܵܐ ܗܵܟܲܢܵܐ ܐܵܦܠܵܐ ܠܗܵܘܢܵܐ ܨܲܠܡܹܗ ܡܵܐ ܕܡܲܢܲܥ ܠܐܬܪܵܐ<EOS>ܠܐܲܬܼܪܵܐ ܕܓܼܡܝܼܪܘܼܬܼܵܐ<EOS> ܠܵܐ ܠܹܗ ܡ̇ܢ ܕܡܘܼܬܼܵܐ ܬܲܡ̇ܢ ܘܐܸܤܟܹܿܡܵܐ ܘܐܵܦܠܵܐ<EOS>ܠܲܚܙܵܬܹܗ<EOS> ܒܗܵܝ̇ ܕܡܵܐ ܕܡܸܬܼܒܲܠܥܵܐ ܪܘܼܚܵܢܘܼܬܹܗ ܒܗܵܘ̇ ܫܘܼܒܼܚܵܐ<EOS>ܟܲܤܝܵܐ ܕܬܸܐܘܿܪܝܼܵܐ ܕܲܬܸܠܝܼܬܼܵܝܘܼܬܼܵܐ ܩܲܕܿܝܼܫܬܼܵܐ ܠܵܐ ܟܝܵܢܹܗ ܡܨܸܐ ܐ̄ܢܵܫ<EOS>ܦܵܪܸܫ ܬܲܡ̇ܢ ܡ̣ܢ ܗܵܘ̇ ܢܘܼܗܪܵܐ ܩܲܕܿܝܼܫܵܐ ܐܵܦܠܵܐ ܐܸܤܟܹܿܡܹ̈ܐ ܘܕܸܡ̈ܘܵܬܼܵܐ<EOS>ܐܝܼܬܼ ܠܹܗ ܬܲܡ̇ܢ<EOS> ܡܸܤܬܲܟܿܠܝܼܢ ܕܹܝܢ ܠܲܡ ܠܡܸܕܸܿܡ ܕܐܡ̇ܪ ܐ̄ܢܵܐ<EOS>ܐܲܝܠܹܝܢ ܕܐܸܫܬܿܘܝܼܘ ܡ̣ܢ ܛܲܝܒܿܘܼܬܹܗ ܕܡܵܪܲܢ<EOS> ܠܡܲܥܲܠܬܐ ܕܠܲܐܬܼܪܵܐ<EOS>ܗܵܘ̇ ܕܲܓܼܡܝܼܪܘܼܬܼܵܐ<EOS> ܘܚܵܟܼܡ̇ܝܼܢ ܕܟܼܠܡܸܕܸܿܡ ܕܐܸܡ̇ܪܹܬܼ ܫܪܵܪܵܐ<EOS>ܗ̄ܘ̣<EOS> ܘܠܲܝܬܿ ܒܹܗ ܟܲܕܵܒܼܘܼܬܼܵܐ<EOS> ܒܗܵܝ̇ ܕܡ̣ܢ ܟܬܼ̈ܝܼܒܼܵܬܼܵܐ ܘܫܸܡܥܵܐ<EOS>ܠܵܐ ܐ̄ܢܵܫ ܝܵܓܲܥ̇ ܠܵܗ̇ ܠܗܵܕܹܐ ܒܸܠܥܵܕܼ ܡ̣ܢ ܢܸܤܝܵܢܵܐ ܕܒܲܩܢܘܿܡܹܐ<EOS>ܘܤܵܟܼܵܐ ܠܲܝܬܿ ܠܹܗ ܬܲܡ̇ܢ ܠܡܵܘܢܵܐ ܚܙܵܟܼܵܐ ܕܡܸܕܸܿܡ ܐܸܠܵܐ ܐܸܢ<EOS>ܚܙܵܬܹܗ ܫܒܼܝܼܚܬܼܵܐ ܕܦܵܪܘܿܩܲܢ ܗܵܝ̇ ܕܲܠܥܸܠ ܡ̣ܢ ܪܸ̈ܓܼܫܹܐ<EOS>ܘܲܠܥܸܠ ܡ̣ܢ ܐܸܤܟܹܿܡܹ̈ܐ ܘܕܸܡ̈ܘܵܬܼܵܐ ܡܸܬܼܪ̈ܓܼܫܵܢܝܵܬܼܵܐ<EOS> ܒܲܕܼܓܘܿܢ<EOS>ܘܗ̤ܝ ܟܲܕܼ ܗ̤ܝ ܠܢܲܨܝܼܚ ܒܩܲܕܿܝܼ̈ܫܹܐ ܡܵܪܝ ܐܝܼܤܚܵܩ<EOS>ܡܵܢܵܐ ܗܵܟܹܝܠ<EOS> ܐܲܝܠܹܝܢ ܠܲܡ ܕܲܒܼܥܵܠܡܵܐ ܗܵܢܵܐ ܒܲܐ̄ܚܪܵܢܵܝܘܼܬܼ<EOS>ܙܢܵܐ ܐܡ̇ܪܝܼܢ ܚܙܵܬܹܗ ܕܦܵܪܘܿܩܲܢ ܠܒܲܪ ܡ̣ܢ ܗܵܝ̇ ܕܲܒܸܬܹܐܘܿܪܝܼܵܐ<EOS>ܚܲܒܼܪܸ̈ܐ ܐܸܢܘܿܢ ܕܐܲܝܠܹܝܢ ܕܲܒܼܥܵܠܡܵܐ ܕܲܥܬܼܝܼܕܼ ܡܸܬܼܪܚܼܫܵܢܵܐܝܼܬܼ<EOS>ܐܡ̇ܪܝܼܢ ܒܘܼܤܵܡ ܡܲܠܟܿܘܼܬܹܗ ܘܲܚܫܲܚܬܼܵܐ ܠܲܡ ܐܸܤܛܘܼܟܼܤܵܝܬܼܵܐ<EOS>ܘܥܲܒܼܝܘܼܬܼ ܩܢܘܿܡܹ̈ܐ<EOS> ܘܡܲܝܬܸܿܐ ܒܵܬܼܪܵܗ̇ ܘܐܡ̇ܪ<EOS> ܬܪܲܝܗܘܿܢ<EOS>ܠܲܡ ܫܪܲܥ̣ܘ ܡ̣ܢ ܫܪܵܪܵܐ<EOS> ܒܗܵܝ̇ ܕܒܲܕܼܡܘܼܬܹܗ ܗܵܘܹ̇ܝܢ<EOS>ܐܵܦ ܐܲܚܵܘ̈ܗܝ<EOS> ܡܸܛܠ ܟܹܝܬܼ ܕܡܪܲܢ ܡܫܝܼܚܵܐ ܡܵܐ ܕܡܸܬܼܓܿܠܸܐ<EOS>ܥܲܠ ܡܲܕ̈ܥܸܐ ܕܩܲܕܿܝܼܫܹ̈ܐ ܒܐܲܬܼܪܵܐ ܕܲܠܥܸܠ ܡ̣ܢ ܫܲܦܝܘܼܬܼܵܐ<EOS>ܠܲܝܬܼ ܠܵܗ̇ ܕܡܘܼܬܼܵܐ ܘܠܵܐ ܐܸܤܟܸܿܡܵܐ ܕܪܘܼܟܵܒܼܵܐ ܠܲܚܙܵܬܹܗ<EOS>ܫܒܼܝܼܚܬܼܵܐ<EOS> ܛܘܼܒܼܵܘܗܝ ܐܲܚܲܝ̈ ܠܡ̇ܢ ܕܲܫ̣ܘܵܐ ܕܢܸܚܙܹܝܘܗܝ<EOS>ܠܡܵܪܲܢ ܡܫܝܼܚܵܐ ܒܲܚܙܟܼܵܐ ܗܵܕܸܐ ܕܐܸܡ̇ܪܹܬܼ<EOS> ܘܡܝܼܬܼ ܡ̣ܢ ܥܵܠܡܵܐ<EOS>ܘܟܼܠܗܹܝܢ ܡܚܲܕܼܝܵܢ̈ܝܵܬܹܗ<EOS> ܡܸܛܠ ܕܲܚܙܵܬܹܗ ܡ̇ܢ ܕܦܵܪܘܿܩܲܢ ܗܵܝ̇<EOS>ܕܐܝܼܬܼܵܘܗܝ ܒܵܗ̇ ܗܵܫܵܐ ܡ̣ܢ ܒܵܬܲܪ ܩܝܵܡܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ<EOS>ܠܵܐ ܡܸܬܼܡܲܠܵܢܝܼܬܼܵܐ ܗ̣̄ܝ ܘܠܵܐ ܡܸܬܿܕܼܪܟܵܢܝܼܬܼܵܐ ܡ̣ܢ ܡܲܕܥܵܐ ܕܲܒܼܿܢܲܝ̈<EOS>ܐ̄ܢܵܫܵܐ<EOS> ܘܡܵܢܵܐ ܐܡ̇ܪ ܐ̄ܢܵܐ ܒܢܲܝ̈ܢܵܫܵܐ<EOS> ܐܲܝܟܵܐ ܕܐܵܦ ܠܲܟܼܝܵܢܹ̈ܐ<EOS>ܪ̈ܘܼܚܵܢܹܐ ܠܑܵܐ ܡܸܬܿܕܲܪܟܵܢܝܼܬܼܵܐ ܗ̣̄ܝ ܚܙܵܬܹܗ ܘܠܵܐ ܡܸܬܼܦܲܫܩܵܢܝܼܬܼܵܐ<EOS>ܘܠܵܐ ܡܸܫܟܿܚܝܼܢ ܠܡܲܕܼܪܵܟܼܘܼ ܘܠܲܡܚܵܪ ܒܗܵܘ̇ ܫܘܼܒܼܚܵܐ ܬܡܝܼܗܵܐ<EOS>ܕܠܵܐ ܕܡܘܼ ܕܒܹܗ ܩܵܡ̣ ܡܵܪܲܢ ܡ̣ܢ ܩܲܒܼܪܵܐ<EOS> ܘܐܸܢ ܡܲܠܲܐܟܹ̈ܐ<EOS>ܡ̇ܢ ܩܲܕܿܝܼ̈ܫܹܐ ܓܵܗܪܵܐ ܚܙܵܬܼܗܘܿܢ ܡ̣ܢ ܫܘܼܒܼܚܹܗ ܘܠܵܐ ܡܨܹܝܢ<EOS>ܠܡܲܕܼܪܵܟܼܘܼ ܠܗܵܝ̇ ܪܲܒܿܘܼܟܼܵܐ ܐܲܝܟܲܢܵܐ ܢܸܐܡܲܪ ܐ̄ܢܵܫ ܕܡܲܕܿܥܵܐ<EOS>ܕܝܼܠܲܢ ܒܢܲܝ̈ܢܵܫܵܐ ܡܨܸܐ ܕܲܢܨܘܼܪ ܘܲܢܪܲܟܸܿܒܼ ܠܗܵܘ̇ ܫܘܼܒܼܚܵܐ<EOS>ܡܥܲܠܝܵܐ ܘܠܵܐ ܡܸܬܼܡܲܠܠܵܢܵܐ ܕܲܠܒܸܫ ܡܵܪܲܢ ܡ̣ܢ ܩܝܵܡܬܼܵܐ ܕܡ̣ܢ<EOS>ܒܹܝܬܼ ܡܝܸ̈ܬܼܵܐ<EOS> ܘܒܲܕܓܼܘܿܢ ܠܲܝܬܿ ܠܹܗ ܠܗܵܘܢܵܐ ܒܐܲܬܼܪܵܬܐ ܕܪܘܼܚܵܢܘܼܬܼܵܐ<EOS>ܚܙܵܟܼܵܐ ܕܡܸܕܸܿܡ<EOS> ܠܵܐ ܕܬܸܐܘܿܪܝܼܵܐ ܕܓܼܘܼܫܡܹ̈ܐ ܘܠܵܐ ܕܲܕܼܠܵܐ<EOS>ܓܫܘܿܡ<EOS> ܘܠܵܐ ܕܕܝܼܢܵܐ ܘܠܵܐ ܕܲܒܸܛܝܼܠܘܼܬܼܵܐ<EOS> ܐܵܦ ܠܵܐ ܒܚܲܕܼ<EOS>ܡ̣ܢ ܙܢܝܼ̈ܢ ܪܵܦܹܝܬܼ ܒܹܗ ܒܡܲܕܿܥܵܐ ܤܘܼܟܼܬܐ ܕܡܸܕܸܿܡ ܡ̣ܢ ܟܠ<EOS>ܕܐܝܼܬܼܵܘܗܝ ܐܸܠܵܐ ܐܸܢ ܚܙܵܬܹܗ ܕܝܼܠܹܗ ܕܦܵܪܘܿܩܲܢ ܗܵܝ̇<EOS>ܕܲܒܼܬܸܡܗܵܐ ܡܩܝܼܡܵܐ ܠܟܼܠܗܘܿܢ ܟܝܵܢܹ̈ܐ ܪ̈ܘܼܚܵܢܸܐ<EOS> ܫܲܪܝܼܪܵܐܝܼܬܼ<EOS>ܐܲܚܲܝ̈ ܕܠܵܐ ܡܟܲܕܸܿܒܼ ܐ̄ܢܵܐ<EOS> ܕܟܼܠ ܐܸܡܲܬܼܝ ܕܥܘܼܗܕܵܢܵܗ̇<EOS>ܒܲܠܚܘܿܕܼ ܕܲܚܙܵܟܼܵܐ ܗܵܝ̇ ܫܒܼܝܼܚܬܵܐ ܤܵܠܹ̇ܩ ܥܲܠ ܪܸܥܝܵܢܝ<EOS>ܟܠܗܘܿܢ ܙܵܘ̈ܥܹܐ ܕܦܲܓܼܪܵܐ ܥܲܡ ܕܢܲܦܫܵܐ ܒܬܸܡܗܵܐ<EOS>ܡܸܬܼܒܲܠܥܝܼܢ ܕܠܵܐ ܡܸܬܼܡܲܠܲܠ<EOS> ܟܲܕܼ ܘܐܵܦܠܵܐ ܚܘܼܫܵܒܼܵܐ ܡܸܕܸܿܡ<EOS>ܡܸܬܿܬܿܙܝܼܥ ܒܢܲܦܫܝ ܠܒܲܪ ܡ̣ܢ ܬܲܗܪܵܐ ܕܒܸܗ<EOS> ܘܐܸܢ ܐܘܵܬܼ ܒܨܝܼܪܸ̈ܐ<EOS>ܝܗ<EOS>ܒܨܝܼܪܹ̈ܐ ܡ̇ܢ ܕܐܟܼܘܵܬܼܝ ܘܚܲܠܵܫܹ̈ܐ ܗܵܕܸܐ ܓܿܕܫܵܐ ܕܡ̣ܢ ܥܘܼܗܪ<EOS>ܒܲܠܚܘܿܕܼ ܕܪܲܒܿܘܼܬܹܗ<EOS> ܠܘܵܬܼ ܚܲܝܠܬܼܵܢܹ̈ܐ ܘܐ̄ܢܵܫܵܐ ܓܡܝܼܪܹ̈ܐ ܐܲܝܥܹ<EOS>ܕܐܲܡܝܼܢܵܐܝܼܬܼ ܒܲܚܙܵܬܹܗ ܡܸܬܼܒܲܤܡܝܼܢ ܫܒܼܝܼܚܬܼܵܐ ܕܦܵܪܘܿܩܲܢ<EOS> ܡܵܢܵܐ<EOS>ܢܹܐܡܲܪ ܐ̄ܢܵܫ ܐܸܠܵܐ ܐܸܢ ܗܵܝ̇ ܕܐܸܡ̇ܪܹܬܼ ܡ̣ܢ ܠܥܸܠ ܡܸܛܠ ܕܐܲܟܼܙܵܢܵܐ<EOS>ܡ̇ܢ ܕܲܒܼܿܥܵܠܡܹ̈ܐ ܬܗܝܼܪܹ̈ܐ ܕܡܲܠܲܐܟܹ̈ܐ ܩܲܕܿܝܼ̈ܫܹܐ ܠܵܐ ܡܸܬܿܬܿܙܝܼܥ ܐܵܘ<EOS>ܪܵܦܸܬܼ ܒܗܘܿܢ ܚܘܼܫܒܼܵܐ ܡܸܕܸܿܡ ܥܲܠ ܚܕܼܵܐ ܡ̣ܢ ܟܠ ܕܲܒܼܥܵܠܡܵܐ<EOS>ܗܵܢܵܐ<EOS> ܐܸܠܵܐ ܐܸܢ ܥܘܼܗܕܵܢܵܐ ܘܲܚܙܵܬܼܵܐ ܕܝܼܠܹܗ ܕܡܵܪܲܢ<EOS> ܗܵܟܲܢܵܐ<EOS>ܐܵܦ ܠܡܲܕܿܥܵܐ ܕܲܟܼܝܵܐ ܡ̣ܢ ܐܲܬܼܪܵܐ ܕܫܲܦܝܘܼܬܼܵܐ ܘܲܠܥܸܠ ܠܲܝܬܿ ܠܹܗ<EOS>ܚܙܵܟܼܵܐ ܐܵܘ ܥܘܼܗܕܵܢܵܐ ܕܡܸܕܸܿܡ ܐ̄ܚܪܹܝܢ ܤܛܲܪ ܡ̣ܢ ܚܙܵܟܼܵܐ<EOS>ܕܝܼܠܹܗ ܕܦܵܪܘܿܩܲܢ ܘܚܵܘܪܵܐ ܗܲܢܝܼܐܵܐ ܕܒܹܗ<EOS> ܘܐܲܟܼܙܢܵܐ ܬܘܼܒܼ<EOS>ܕܲܠܝܬܿ ܒܥܵܠܡܲܝ̈ܗܘܿܢ ܕܚܲܝ̈ܠܘܵܬܼܵܐ ܡܸܬܼܝܲܕܼܥܵܢܹ̈ܐ ܘܠܵܐ ܡܸܬܼܚܲܙܝܵܢܹ̈ܐ<EOS>ܠܵܐ ܐܸܤܟܹܿܡܸ̈ܐ ܘܠܵܐ ܕܸܡ̈ܘܵܬܼܵܐ ܕܪܘܼܟܵܒܼܵܐ ܐܸܠܵܐ ܥܵܠܡܗܘܿܢ ܪܘܼܚܵܢܵܐ<EOS>ܘܗܸܢ̣ܘܿܢ ܪ̈ܘܼܚܵܢܸܐ ܗܵܟܲܢܵܐ ܐܵܦ ܠܡܲܕܲܥܵܐ ܕܲܟܼܝܵܐ ܒܐܲܬܼܪܵܐ<EOS>ܕܪܘܼܚܵܢܘܼܬܼܵܐ ܠܲܝܬܿ ܠܵܗ̇ ܠܲܚܙܵܬܹܗ ܠܵܐ ܕܡܘܼܬܼܵܐ ܘܠܵܐ ܐܸܤܟܹܿܡܵܐ<EOS>ܕܪܘܼܟܵܒܼܵܐ ܡܸܛܠ ܟܹܝܬܼ ܕܡܵܐ ܕܡܲܛܝܼ ܡܲܕܿܥܵܐ ܠܬܲܡ̇ܢ ܐܲܟܼܘܵܬܼܗܘܿܢ<EOS>ܐܝܼܬܼܵܘܗܝ ܘܥܲܡܗܘܿܢ ܡܩܲܕܸܿܫ ܘܲܡܪܲܡܪܸܡ ܠܗܵܝ̇ ܐܝܼܬܼܘܼܬܼܵܐ<EOS>ܡܫܲܒܲܚܬܼܵܐ<EOS> ܐܲܟܼܙܒܵܐ ܡ̇ܢ ܕܲܒܼܥܵܠܡܵܐ ܚܲܕܬܼܵܐ ܠܲܝܬܿ ܐܸܤܟܹܿܡܵܐ<EOS>ܡܸܕܸܿܡ ܘܲܕܼܡܘܼܬܼܵܐ ܡ̣ܢ ܟܠ ܕܲܒܼܥܵܠܡܵܐ ܗܵܢܵܐ ܕܝܼܠܲܢ ܒܗܵܝ̇ ܕܲܠܥܸܠ<EOS>ܡ̣ܢ ܟܠܗܘܿܢ ܐܸܤܟܹܿܡܹ̈ܐ ܘܕܸܡ̈ܘܵܬܼܵܐ ܘܪ̈ܘܼܟܵܒܸܐ ܕܲܬܼܢܵܢ ܐܝܼܬܼܵܘܗܝ<EOS>ܗܵܟܼ̇ܢܵܐ ܐܵܦ ܠܲܚܙܵܬܹܗ ܕܓܲܒܼܪܵܐ ܪܘܼܚܵܢܵܐ ܠܲܝܬܿ ܠܵܗ̇ ܐܸܤܟܹܿܡܵܐ<EOS>ܘܲܕܼܡܘܼܬܼܵܐ ܕܲܚܕܼܵܐ ܡ̣ܢ ܗܵܠܹܝܢ ܕܗܵܢܵܐ ܥܵܠܡܵܐ<EOS> ܒܗܵܝ̇ ܕܲܚܙܵܬܹܗ<EOS>ܡ̇ܢ ܕܡܲܕܿܥܵܐ ܕܬܲܡ̇ܢ ܪܲܗܒܼܘܿܢܵܐ ܗ̣̄ܘ ܕܥܵܠܡܵܐ ܚܲܕܼܬܼܵܐ<EOS>ܘܟܼܠܗܹܝܢ ܕܬܲܡ̇ܢ ܡܸܬܼܓܼܠ̈ܝܵܢ ܥܠܵܘܗܝ ܕܥܵܠܡܵܐ ܐܸܢܹܝܢ ܚܲܕܼܬܼܵܐ<EOS>ܝܘ<EOS>ܐܲܝܟ ܕܐܡ̣ܪ ܫܠܝܼܚܵܐ ܕܗܵܫܵܐ ܠܲܡ ܐܲܝܟܼ ܕܲܒܼܡܲܚܙܝܼܬܼܵܐ ܚܵܙܹ̇ܝܢܲܢ<EOS>ܒܦܸܠܐ̱ܬܼܵܐ ܠܪܹܗܒܼܘܿܢܵܐ ܕܫܘܼܒܼܚܵܗ̇ ܕܲܩܝܵܡܬܼܵܐ<EOS> ܗܵܝܕܸܿܝܢ ܕܹܝܢ ܐܲܦܝܼ̈ܢ<EOS>ܠܘܼܩܒܲܠ ܐܲܦܝܼ̈ܢ ܡܵܐ ܕܲܒܼܗܘܿܢ ܒܤܘܼܥܪ̈ܢܹܐ ܢܩܲܒܿܠܝܼܗ̇ ܠܲܩܝܵܡܬܵܐ<EOS>ܘܬܼܘܼܒܼ ܐܡ̇ܪ<EOS> ܕܥܲܝܢܵܐ ܠܵܐ ܚܙܵܬ̤<EOS> ܘܐܸܕܼܢܵܐ ܠܵܐ ܫܸܡܥܲܬ̤<EOS> ܘܥܲܠ<EOS>ܠܸܒܵܐ ܕܒܲܪܢܵܫܵܐ ܠܵܐ ܤܠܸܩ ܡܸܕܸܿܡ ܕܛܲܝܸܒܼ ܐܹܠܵܗܵܐ ܠܐܲܝܠܹܝܢ<EOS>ܕܪܵܚܡ̇ܝܼܢ ܠܹܗ<EOS> ܡ̣ܢ ܟܠܗܹܝܢ ܗܵܠܹܝܢ ܕܐܡ̣ܪ ܛܘܼܒܼܵܢܵܐ ܫܠܝܼܚܵܐ<EOS>ܝܼܕܼܝܼܥܵܐ ܗ̄ܝܼ ܕܠܲܝܬܿ ܒܐܲܬܼܪܵܐ ܕܪܘܼܚܵܢܘܼܬܹܗ ܕܡܲܕܿܥܵܐ ܐܹܤܟܹܿܡܵܐ<EOS>ܡܸܕܡ ܘܲܕܼܡܘܼܬܼܵܐ ܕܪܘܼܟܵܒܼܵܐ<EOS> ܘܐܸܢ ܥܕܲܡܵܐ ܗ̄ܘ̣ ܠܗܵܪܟܵܐ<EOS>ܤܲܒܼܪܗܘܿܢ ܕܝܼܚܝܼܕܵܝܹ̈ܐ ܢܛܝܼܪܹ̈ܐ ܕܐܵܦ ܒܐܲܬܼܪܵܐ ܕܪܘܼܚܵܢܘܼܬܼܵܐ<EOS>ܠܵܐ ܡܸܬܼܥܲܠܝܵܐ ܚܙܵܟܼܵܐ ܕܡܲܕܲܥܗܘܿܢ ܠܥܸܠ ܡ̣ܢ ܐܸܤܟܹܿܡܹ̈ܐ ܘܕܸܡ̈ܘܵܬܼܵܐ<EOS>ܕܪ̈ܘܼܟܒܹܐ ܕܵܘܹ̇ܝܢ ܐܸܢܘܿܢ ܡ̣ܢ ܟܠܗܘܿܢ ܒܢܲܝ̈ܢܵܫܵܐ ܐܸܠܵܐ ܠܲܝܬܹܿܝܗ̇<EOS>ܚܵܣ<EOS> ܐܸܠܵܐ ܡܵܠܘܿܢ ܕܲܠܩܘܼܒܼܠܵܐ<EOS> ܗܵܢ̇ܘܿܢ ܕܹܝܢ ܡܤܲܟܹܿܝܢܲܢ ܚܢܲܢ<EOS>ܚ̣ܝܼܕܼܵܝܹ̈ܐ ܘܲܡܤܲܒܿܪܝܼܢܲܢ ܕܒܲܐܬܼܪܵܐ ܕܪܘܼܚܵܢܘܼܬܼܵܐ ܢܸܚܙܸܐ ܗܵܘ̇<EOS>ܡܸܕܸܿܡ ܕܲܠܥܸܠ ܡ̣ܢ ܪܸ̈ܓܼܫܲܫ ܦܲܓܼܪܵܐ ܘܙܵܘܥܲܝ ܢܲܦܫܵܐ ܐܝܼܬܼܵܘܗܝ<EOS>ܒܲܡܥܲܠܝܘܼܬܹܗ<EOS> ܐܲܝܟܼ ܬܲܚܘܝܼܬܼܵܐ ܕܐܸܬܼܩܲܕܡܲܬ̤ ܕܐܡ̣ܪ ܫܠܝܼܚܵܐ<EOS>ܠܚܘܼܟܵܡܵܐ ܘܲܠܝܘܼܠܦܵܢܵܐ ܕܝܼܠܲܢ ܕܠܵܐ ܢܤܲܝܸܟ ܪܲܗܛܹܗ ܕܡܲܕܿܥܲܢ<EOS>ܨܹܝܕܼ ܡܸܬܼܪ̈ܓܼܫܢܝܵܬܼܵܐ ܘܲܢܦܘܼܫ ܡ̣ܢ ܐܲܝܠܹܝܢ ܕܠܵܐ ܡܸܬܼܚܲܙ̈ܝܵܢ<EOS>ܘܲܒܼܤܲܒܼܪܵܐ ܗ̄ܘ̣ ܒܲܠܚܘܿܕܼ ܡܸܤ̈ܬܲܟܝܵܢ ܕܫܵܠܬܼܵܐ<EOS> ܐܸܡ̇ܪܹܬܼ<EOS>ܘܬܼܘܼܒܼ ܐܡ̇ܪ ܐ̄ܢܵܐ<EOS> ܕܐܸܢ ܟܠܵܗ̇ ܝܼܕܲܥܬܲܢ ܕܗܵܫܵܐ ܕܥܲܠ<EOS>ܡܵܪܲܢ ܡܫܝܼܚܵܐ ܘܲܚܙܵܬܹܗ ܫܒܼܝܼܚܬܼܵܐ ܕܲܒܼܓܼܵܘ ܠܸܒܲܢ ܡܸܬܼܚܲܙܝܵܐ<EOS>ܥܕܲܡܵܐ ܗ̄ܘ̣ ܠܐܸܤܟܹܿܡܵܐ ܒܲܠܚܘܿܕܼ ܐܝܼܬܹܝܗ̇<EOS> ܡܵܕܹܝܢ ܡܫܝܼܚܵܐ<EOS>ܡܲܓܵܢ ܡܝܼܬܼ<EOS> ܘܡܸܕܸܿܡ ܠܵܐ ܐܵܘܬܿܪܲܬ̤ ܠܲܢ ܡܹܐܬܼܝܼܬܹܗ ܕܲܠܥܵܠܡܲܢ<EOS>ܘܚܲܫܹܗ ܘܡܵܘܬܹܿܗ ܕܲܚܠܵܦܲܝܢ ܠܵܐ ܐܝܼܬܼܵܘܗܝ ܡܸܕܸܿܡ ܐܸܢܗ̤ܘ ܕܐܲܝܟܼ<EOS>ܕܐܲܝܟܼ ܕܲܠܘܵܬܼ ܐܲܒܼܵܗ̈ܬܼܵܐ ܩܲܕܝܼܡܵܝܹ̈ܐ ܘܲܢܒܼܝܼ̈ܐ ܐܵܦ ܗܵܫܵܐ ܒܐܸܤܟܹܿܡܹ̈ܐ<EOS>ܘܲܒܼܕܼܡ̈ܘܵܬܼܵܐ ܡܸܬܼܚܙܸܐ ܠܩܲܕܿܝܼܫܵܘ̈ܗܝ<EOS> ܗܵܫܵܐ ܕܹܝܢ ܠܵܐ ܗ̄ܘ̣ܵܐ ܗܵܟܲܢܵܐ<EOS>ܐܸܠܵܐ ܡ̣ܢ ܟܲܕܲܘ ܐܸܬܼܓܿܠܝܼ ܡܵܪܲܢ ܫܡܝܼܚܵܐ ܒܦܲܓܼܪܵܐ ܕܡܸܢܲܢ ܠܦܘܼܪܩܵܢܵܐ<EOS>ܘܲܠܚܘܼܕܵܬܼܵܐ ܕܟܼܠܗܘܿܢ ܡܠܝܼ̈ܠܹܐ ܐܸܫܬܲܚܠܲܦ ܛܲܟܼܤܵܐ ܕܓܸܠܝܵܢܵܘ̈ܗܝ<EOS>ܕܲܠܘܵܬܲܢ ܐܲܟܼܚ̄ܘܕܼ ܘܕܲܠܘܵܬܼ ܚܲܝܠܵܘܵܬܼܵܐ ܠܵܐ ܡܸܬܼܚܲܙܝܵܢܹ̈ܐ<EOS> ܒܲܪ ܠܵܘ<EOS>ܒܕܼܡ̈ܘܵܬܼܵܐ ܡܸܬܼܚܙܸܐ ܕܪܘܼܟܵܒܼܵܐ ܐܲܝܟܼ ܕܲܠܗܵܢ̇ܘܿܢ ܩܲܕܼܡܵܝܹ̈ܐ<EOS>ܐܸܠܵܐ ܒܲܚܙܵܟܼܵܐ ܡܵܠܘܿܢ ܫܒܼܝܼܚܬܼܵܐ<EOS> ܕܲܠܥܸܠ ܡ̣ܢ ܕܡܸ̈ܘܵܟܼܵܐ ܘܐܸܤܟܹܿܡܹ̈ܐ<EOS>ܡܸܬܼܪ̈ܓܼܫܵܢܹܐ<EOS> ܢܘܼܗܪܵܐ ܡ̇ܢ ܐܡ̇ܪܝܼܢܲܢ ܕܚܵܙܹ̇ܝܢܲܢ ܬܲܡ̇ܢ ܒܐܲܬܼܪܵܐ<EOS>ܗܵܘ̇ ܕܪܘܼܚܵܢܘܼܬܼܵܐ ܐܸܠܵܐ ܠܵܘ ܐܲܝܟ ܗܵܢܵܐ ܢܘܼܗܪܵܐ ܐܸܤܛܘܼܟܼܤܵܝܵܐ<EOS>ܐܝܼܬܼܵܘܗܝ<EOS> ܘܡܹܐܟܼܘܼܠܬܼܵܐ ܕܪܘܼܚ ܐܝܼܬܲ ܠܲܢ ܬܲܡ̇ܢ ܐܸܠܵܐ ܠܵܐ ܒܪܲܡ<EOS>ܐܲܝܟ ܗܵܕܸܐ ܕܲܬܼܢܵܢ<EOS> ܘܩܵܠ ܩܘܼܕܵܫܵܐ ܕܪ̈ܘܼܚܵܢܹܐ ܘܡܲܡܠܠܵܐ<EOS>ܘܥܸܢܝܵܢܵܐ ܐܝܼܬܼ ܠܹܗ ܠܗܵܘܢܲܢ ܬܲܡ̇ܢ<EOS> ܐܸܠܵܐ ܠܵܘ ܐܲܝܟ ܗܵܢܵܐ<EOS>ܡܲܡܠܠܵܐ ܕܐܝܼܬܼ ܠܲܢ ܚܲܕܼ ܥܲܡ ܚܲܕܼ ܐܝܼܬܼܵܘܗܝ<EOS> ܒܗܵܝ̇ ܕܩܲܛܝܼܢ<EOS>ܗܵܘ̇ ܠܸܥܙܵܐ ܕܬܲܡ̇ܢ ܡܸܫܬܿܡܲܥ ܠܗܵܘܢܵܐ ܘܠܵܐ ܡܨܹܝܢ ܪܸ̈ܓܼܫܲܝܢ<EOS>ܡܩܲܒܿܠܝܼܢ ܠܹܗ ܕܒܲܕܓܼܘܿܢ ܠܵܐ ܡܸܫܟܲܚ ܠܸܫܵܢܵܐ ܕܒܸܤܪܵܐ ܕܲܢܡܲܠܸܠ<EOS>ܘܢܹܐܡܲܪ ܥܲܠ ܗܵܘ̇ ܡܸܕܸܿܡ ܕܲܬܲܡ̇ܢ ܡܸܬܼܓܿܠܹܐ ܠܡܲܕܥܵܬܐ<EOS> ܠܵܐ<EOS>ܐܸܢ ܒܲܚܙܵܟܼܵܐ ܐ̄ܢܵܫ ܢܹܐܡܲܪ ܘܠܵܐ ܐܸܢ ܒܫܸܡܥܵܐ<EOS> ܐܲܝܟܼ ܕܐܡ̣ܪ<EOS>ܫܠܝܼܚܵܐ ܟܲܕܼ ܡܲܪܬܸܿܐ ܠܩܘܿܪ̈ܢܬܵܝܹܐ ܥܲܠ ܗܵܕܹܐ ܐܲܝܟܼ ܕܡ̣ܢ<EOS>ܦܲܪܨܘܿܦܵܐ ܕܐ̄ܢܵܫ ܐ̄ܚܪܹܝܢ<EOS> ܕܐܸܢ ܒܲܦܓܲܪ ܠܲܡ ܘܐܸܢ ܕܠܵܐ<EOS>ܦܓܲܪ ܠܵܐ ܝܵܕܲܥ̇ ܐ̄ܢܵܐ<EOS> ܐܲܠܵܗܵܐ ܗ̄ܘ̣ ܝܵܕܲܥ̇<EOS> ܕܐܸܬܼܚܛܦ<EOS>ܠܦܲܪܕܲܝܤܵܐ<EOS> ܘܲܫ̣ܡܲܥ ܡ̈ܠܸܐ ܕܠܵܐ ܡܸܬܼܡܲܠ̈ܠܵܢ<EOS> ܐܲܝܠܹܝܢ ܕܠܵܐ<EOS>ܫܲܠܝܼܛ ܠܒܲܪܢܵܫܵܐ ܠܲܡܡܲܠܵܠܘܼ ܐܸܢܹܝܢ<EOS> ܟܲܕܼ ܢܲܗܝܼܪܵܐܝܼܬܼ<EOS>ܚܵܘܝܼ ܒܝܲܕܼ ܗܵܠܹܝܢ ܕܠܵܐ ܐܵܬܹ̇ܝܢܢ ܠܪܘܼܟܵܒܼܵܐ ܕܠܸܫܵܢܵܐ ܐܲܝܠܹܝܢ<EOS>ܕܒܲܡܫܘܼܚܬܼܵܐ ܕܲܓܼܡܝܼܪܘܼܬܼܵܐ ܡܸܬܼܓܲܠ̈ܝܵܢ ܥܲܠ ܗܵܘܢܵܐ<EOS> ܐܲܝܟܲܢ ܓܹܝܪ<EOS>ܟܲܕܼ ܕܵܐܸ̇ܢ ܒܲܦܓܲܪ ܐܝܼܬܼܵܘܗܝ ܘܐܸܢ ܕܠܵܐ ܦܓܲܪ ܠܵܐ ܝܵܕܲܥ̇ ܐ̄ܢܵܫ ܐܲܝܟ<EOS>ܤܵܗܕܿܘܼܬܹܗ ܕܲܫܠܝܼܚܵܐ ܐܲܠܵܗܵܝܵܐ<EOS> ܕܒܲܕܓܼܘܿܢ ܠܲܝܬܿ ܐ̄ܪ̈ܙܸܐ ܘܓܸܠܝܵܢܹ̈ܐ<EOS>ܕܡ̣ܢ ܐܲܬܼܪܵܐ ܕܫܲܦܝܘܼܬܼܵܐ ܘܲܠܥܸܠ ܡܸܬܼܓܿܠܹܝܢ ܠܡܲܕܿܥܵܐ ܕܲܡܨܸܐ<EOS>ܠܡܲܝܬܵܝܘܼ ܐܸܢܘܿܢ ܠܪܘܼܟܵܒܼܵܐ ܕܡܸܠܬܼܵܐ ܐܲܝܟܼ ܫܲܪܟܵܐ ܕܓܸܠܝܵܢܹ̈ܐ<EOS>ܕܡ̣ܢ ܫܲܦܝܘܼܬܼܵܐ ܘܲܠܬܲܚܬܿ<EOS> ܘܐܸܢ ܐ̄ܪ̈ܙܸܐ ܡ̇ܢ ܘܓܸܠܝܵܢܹ̈ܐ ܕܬܲܡ̇ܢ<EOS>ܡܸܬܼܓܿܠܹܝܢ ܠܵܐ ܡܸܫܟܲܚ ܗܵܘܢܵܐ ܕܲܠܪܘܼܟܵܒܼܵܐ ܠܲܝܬܸܿܐ ܐܸܢܘܿܢ<EOS> ܘܐܲܝܟܲܢ<EOS>ܕܸܝܢ ܡܗܲܓܿܓܝܼܢ ܤܲܓܿܝܼ̈ܐܐ ܘܐܵܡ̇ܪܝܼܢ ܕܲܕܡܘܼܬܼܵܐ ܐܝܼܬܼ ܠܲܚܙܵܬܹܗ<EOS>ܕܡܲܕܿܥܵܐ ܒܐܲܬܼܪܵܐ ܕܲܠܥܸܠ ܡ̣ܢ ܫܲܦܝܘܼܬܼܵܐ ܘܲܠܠܸܙܹ̈ܐ ܩܲܛܝܼܢܹ̈ܐ<EOS>ܕܩܘܼܕܵܫܵܐ ܕܪ̈ܘܼܚܵܢܹܐ ܕܬܲܡ̇ܢ ܡܸܫܬܲܡܥܝܼܢ<EOS> ܡܸܛܠ ܕܐܲܟܼܙܢܵܐ<EOS>ܓܹܝܪ ܕܠܲܐܠܵܗܵܐ ܠܲܝܬܿ ܠܹܗ ܕܡܘܼܬܼܵܐ ܐܲܝܟܼ ܕܐܸܡ̇ܪܸܬܼ ܡ̣ܢ ܠܥܸܠ<EOS>ܗܵܟܲܢܵܐ ܐܵܦܠܵܐ ܠܗܵܘ̇ ܡܸܕܸܿܡ ܕܲܠܡܲܕܿܥܵܐ ܡܸܬܼܓܿܠܸܐ ܬܲܡ̇ܢ<EOS>ܐܲܝܬܼ ܠܹܗ ܕܡܘܼܬܼܵܐ ܒܚܲܕܼ ܡ̣ܢ ܐܸܤܟܹܿܡܝܼ̈ܢ ܒܗܵܝ̇ ܕܟܼܠܗܘܿܢ<EOS>ܪ̈ܘܼܟܵܒܹܐ ܘܐܸܤܡܹ̈ܐ ܘܕܸܡ̈ܘܼܬܼܵܐ ܘܡܸܢܝܵܢܹ̈ܐ ܡ̣ܢ ܫܲܦܝܘܼܬܼܵܐ ܘܲܠܬܲܚܬܿ<EOS>ܐܝܼܬܲܝܗܘܿܢ<EOS> ܘܒܲܕܓܼܘܿܢ ܟܡܵܐ ܐܸܢ ܡܸܬܼܟܲܬܲܫ ܗܵܘܢܵܐ ܕܬܸܬܼܥܲܬܸܐ<EOS>ܚܙܵܬܹܗ ܠܥܸܠ ܡ̣ܢ ܪ̈ܘܼܟܵܒܸܐ ܘܕܸܡ̈ܘܵܬܼܵܐ ܒܐܲܬܼܪܵܐ ܕܡ̣ܢ ܫܲܦܝܘܼܬܼܵܐ<EOS>ܘܲܠܬܲܚܬܿ ܠܵܐ ܡܨܸܐ<EOS> ܐܵܦ ܒܪ̈ܒܸܐ ܓܹܝܪ ܘܬܲܟܹܬܿܘܼܫܹ̈ܐ ܒܐܲܬܼܪܵܐ<EOS>ܗܵܘ̇ ܐܝܼܬܲܝܗܘܿܢ<EOS> ܘܬܲܡ̇ܢ ܐܝܼܬܼ ܠܗܘܿܢ ܐܲܬܼܪܵܐ ܠܢܚܲܩܪܵܒܼܘܼ ܥܲܡ<EOS>ܗܵܘܢܵܐ<EOS> ܐܵܦ ܕܡܸ̈ܘܵܬܼܵܐ ܓܹܝܪ ܘܐܸܤܟܹܿܡܹ̈ܐ ܐܝܼܬܼ ܠܲܚܙܵܬܹܗ ܕܡܲܕܿܥܵܐ<EOS>ܟܡܵܐ ܕܬܲܡ̇ܢ ܐܝܼܬܼܵܘܗܝ ܦܘܼܠܚܵܢܹܗ<EOS> ܡ̣ܢ ܫܲܦܝܘܼܬܼܵܐ ܕܹܝܢ ܘܲܠܥܸܠ<EOS>ܐܸܬܼܥܲܠܝܼ ܠܹܗ ܡ̣ܢ ܟܠܗܘܿܢ ܐܸܤܟܹܿܡܹ̈ܐ ܘܕܸܡ̈ܘܵܬܼܵܐ ܘܪ̈ܘܼܟܵܒܸܐ ܘܡܸܢܝܵܢܹ̈ܐ<EOS>ܘܠܲܝܬܿ ܬܲܡ̇ܢ ܤܵܛܵܢܵܐ ܘܠܵܐ ܦܸܓܼܥܵܐ ܒܿܝܼܫܵܐ<EOS> ܐܸܠܵܐ ܟܹܐܢܘܼܬܼܵܐ<EOS>ܘܲܫܠܵܡܵܐ ܘܚܲܕܘܸܬܼܵܐ ܒܪܘܼܚܵܐ ܕܩܘܼܕܼܝܼܫܵܐ<EOS> ܘܐܸܢ ܐܝܼܬܼ ܕܡܸܬܼܚ̱ܪܸܐ ܥܲܠ<EOS>ܥܲܠ ܗܵܕܹܐ ܠܛܘܼܥܝܲܝ ܓܢܝܼܒܼ ܘܠܵܐ ܪܓܼܝܼܫ<EOS> ܘܠܵܐ ܦܓܼܝܼܠ ܠܹܗ<EOS>ܡܸܡܬܼܘܿܡ ܒܲܟܼܬܼܵܒܹ̈ܐ ܕܐܲܒܼܵܗ̈ܬܼܵܐ ܕܪܘܼܚ ܘܠܵܐ ܒܲܩܢܘܿܡܹܗ ܫ̣ܩܲܠ<EOS>ܢܸܤܝܵܢܵܐ ܕܲܨܒܼܘܼܬܼܵܐ<EOS> ܘܠܑܵܐ ܫܲܦܝܘܼܬܼܵܐ ܡܦܵܣ ܕܡܵܢܵܐ ܐܝܼܬܹܝܗ̇ ܘܠܵܐ<EOS>ܐܲܬܼܪܵܐ ܕܲܠܥܸܠ ܡ̣ܢ ܗܵܕܸܐ<EOS> ܐܸܠܵܐ ܕܹܝܢ ܐܵܦܠܵܐ ܕܲܟܼܝܘܼܬܼܵܐ ܘܠܵܐ<EOS>ܕܲܟܼܝܘܼܬܼܵܐ<EOS> ܐܸܠܵܐ ܠܘܼܩܒܲܠ ܐܲܦܵܘ̈ܗܝ ܐܡ̇ܪ ܡܸܕܸܿܡ ܕܐܡ̇ܪ<EOS> ܟܲܕܼ ܘܠܵܐ<EOS>ܠܲܚܕܼܵܐ ܡ̣ܢ ܗܵܠܹܝܢ ܡܘܼܫ̈ܚܵܬܼܵܐ ܝܵܕܲܥ̇ ܘܠܵܐ ܡܦܵܣ ܗ̤ܘ ܗܵܢܵܐ<EOS>ܚܲܟܿܝܼܡܵܐ ܕܲܒܸܛܘܼܦܤܵܐ ܕܲܪ̈ܓܹܐ ܘܤܸܒܿܠܬܼܵܐ ܤܝܼ̈ܡܵܢ ܗܵܠܹܝܢ ܡܘܼ̈ܫܚܵܬܼܵܐ<EOS>ܕܲܒܼܗܹܝܢ ܡܤܵܒܼܟ ܗܵܘܢܵܐ ܘܡܸܬܿܕܲܪܓܼ ܒܡܲܪܕܝܼܬܹܗ ܥܕܲܡܵܐ<EOS>ܕܲܡܡܲܢܲܥ ܠܪܸܫܵܗ̇ ܕܤܸܒܿܠܬܼܵܐ ܗܵܝ̇ ܕܲܥܠܹܝܗ̇ ܤܡܝܼܟ ܡܵܪܝܵܐ<EOS>ܕܐܝܼܬܹܝܗ̇ ܡܫܘܼܚܬܼܵܐ ܕܪܘܼܚܵܢܘܼܬܼܵܐ ܘܤܵܟܼܵܐ ܕܕܲܗܛܹܗ ܕܗܵܘܢܵܐ<EOS>ܚܲܬܼܡܵܐ ܓܹܝܪ ܘܛܲܒܥܵܐ ܫܲܪܝܼܪܵܐ<EOS> ܫܲܦܝܘܼܬܼܵܐ ܐܝܼܬܹܝܗ̇ ܕܡܲܕܿܥܵܐ<EOS>ܡܸܛܠ ܟܹܝܬܼ ܕܲܟܼܡܵܐ ܕܲܠܬܲܚܬܿ ܡ̣ܢ ܫܲܦܝܘܼܬܼܵܐ ܐܝܼܬܼܵܘܗܝ ܒܲܪܢܵܫܵܐ<EOS>ܟܕܘܼܒܵܪܹܗ̇<EOS> ܠܵܐ ܥܕܲܟܹܿܝܠ ܐܸܬܿܬܿܤܝܼܡ ܚܲܬܼܡܵܐ ܥܲܠ ܫܛܵܪܵܐ<EOS>ܕܲܡܝܲܬܿܪ̈ܬܹܗ<EOS> ܡܸܛܠ ܕܒܲܙܒܲܢ ܡ̇ܢ ܐܲܝܟ ܐܲܓܼܝܼܪܵܐ ܦܵܠܲܚ ܥܲܡ<EOS>ܐܲܠܵܗܵܐ<EOS> ܟܲܕ ܡܤܲܟܸܿܐ ܟܠܝܘܿܡ ܠܦܘܼܪܥܵܢ ܐܲܓܼܪܵܐ ܕܥܲܡܠܵܘ̈ܗܝ<EOS>ܘܒܲܙܒܲܢ ܐܲܝܟܼ ܥܲܒܼܕܵܐ<EOS> ܟܲܕܼ ܡܤܲܟܸܿܐ ܠܲܓܼܗܵܝܬܼܵܐ ܘܠܲܚܪܘܿܪܹ̈ܐ<EOS>ܕܡ̣ܢ ܥܲܒܼܕܿܘܼܬܼܵܐ<EOS> ܠܵܐ ܕܹܝܢ ܗܵܟܲܢܵܐ ܐܵܦ ܒܐܲܬܼܪܵܐ ܕܫܲܦܝܘܼܬܼܵܐ<EOS>ܐܸܠܵܐ ܡܵܠܘܿܢ ܕܲܠܩܘܼܒܼܠܵܐ<EOS> ܐܲܓܼܗ ܠܹܗ ܓܹܝܪ ܡ̣ܢ ܟܘܼܢܵܝܵܐ<EOS>ܕܥܲܒܼܕܿܘܼܬܼܵܐ ܘܕܲܐܓܼܝܼܘܼܬܼܵܐ ܡܵܐ ܕܠܲܬܼܪܵܐ ܤܡ̣ܟ ܕܫܲܦܝܘܼܬܼܵܐ<EOS>ܒܲܪܢܵܫܵܐ<EOS> ܘܡܸܬܼܟܿܬܸܒܼ ܒܤܝܼܡܲܬܼ ܒܢܲܝ̈ܐ<EOS> ܘܗܵܘܸ̇ܐ ܝܵܪܬܵܐ<EOS>ܕܐܲܠܵܗܵܐ ܘܒܲܪ ܝܵܪܬܿܘܼܬܹܗ ܕܝܼܫܘܿܥ ܡܫܝܼܚܵܐ<EOS> ܘܠܵܐ ܡܸܟܹܿܝܠ<EOS>ܐܲܝܟ ܥܲܒܼܕܵܐ ܘܐܲܝܟܼ ܐܲܓܼܝܼܪܵܐ ܦܵܠܲܚ ܥܲܡ ܐܲܠܵܗܵܐ ܐܠܵܐ<EOS>ܐܲܝܟܼ ܒܪܵܐ ܥܲܡ ܐܲܒܼܘܼܗܝ<EOS> ܘܡܹܬܿܛܒܲܥ ܒܲܚܲܬܼܡܵܐ ܕܪܘܼܚܵܐ<EOS>ܘܡܸܫ̣ܬܲܠܲܛ ܥܲܠ ܓܲܙܲܝ̈ ܐܒܼܘܼܗܝ ܘܡܸܬܿܬܿܪܝܼܡܵܐ ܡܸܢܹܗ ܕܚܠܬܼܵܐ<EOS>ܘܩܸܢܛܵܐ ܘܩܵܢܹ̇ܐ ܦܵܪܹܗ̄ܤܝܼܵܐ ܕܲܒܼܢܲܝ̈ܐ ܐܲܝܟܲܢܵܐ ܕܢܸܩܪܸܐ ܠܐܲܠܵܗܵܐ<EOS>ܡ̣ܢ ܗܵܪ ܬܲܡ̇ܢ ܐܲܒܼܵܐ<EOS> ܐܲܝܟ ܕܐܡ̣ܪ ܫܠܝܼܚܵܐ ܐܪ̈ܗ̄ܘܿܡܵܝܹܐ ܐܲܝܠܹܝܢ<EOS>ܕܗܲܝܡܸܢܘ ܒܡܵܪܲܢ<EOS> ܕܠܵܐ ܠܲܡ ܢܤܲܒܼܬܿܘܿܢ ܪܘܼܚܵܐ ܕܥܲܒܼܕܿܘܼܬܼܵܐ<EOS>ܬܘܼܒܼ ܠܕܸܚܠ̱ܬܼܵܐ<EOS> ܐܸܠܵܐ ܢܤܲܒܼܬܿܘܿܢ ܪܘܼܚܵܐ ܕܤܝܼܡܲܬܼ ܒܢܲܝ̈ܐ<EOS>ܗܵܝ̇ ܕܒܼܵܗ̇ ܩܵܪܹܝܢܲܢ ܐܲܒܵܐ ܐܲܒܼܘܼܢ<EOS> ܘܗ̤ܝ ܠܲܡ ܪܘܼܚܵܐ ܡܲܤ̱ܗܕܵܐ<EOS>ܠܪܘܼܚܲܢ ܕܐܝܼܬܲܢ ܒܢܲܝ̈ܐ ܕܐܲܠܵܗܵܐ<EOS> ܘܐܸܢ ܒܢܲܝ̈ܐ ܐܵܦ ܝܵܪ̈ܬܹܿܐ<EOS>ܝܪ̈ܬܹܐ ܐܲܠܵܗܵܐ ܘܲܒܼܢܲܝ̈ ܝܵܪܬܿܘܼܬܹܿܗ ܕܝܼܫܘܿܥ ܡܫܝܼܚܵܐ<EOS> ܕܒܲܕܓܼܘܿܢ<EOS>ܡܵܐ ܕܐܬܼܿܥܲܠܝܼ ܡ̣ܢ ܟܲܕܿܘܼ ܠܐܲܬܼܪܵܐ ܕܫܲܦܝܘܼܬܼܵܐ ܘܐܸܬܼܟܿܬܸܒܼ<EOS>ܒܤܝܼܡܲܬܼ ܒܢܲܝ̈ܐ ܐܲܡܝܼܢܵܐܝܼܬܼ ܥܲܡ ܐܲܠܵܗܵܐ ܡܫܵܘܬܿܦ<EOS>ܒܓܸܠܝܵܢܵܐ ܕܐ̄ܪ̈ܙܵܘܗܝ<EOS> ܘܪܘܼܚܵܢܵܐܝܼܬܼ ܡܸܟܹܿܝܠ ܚܵܙܹ̇ܐ ܟܠܡܸܕܸܿܡ<EOS>ܘܫܵܡܲܥ ܡ̣ܢ ܗܵܪ ܬܲܡ̇ܢ<EOS> ܘܬܸܫܡܸܫܬܹܿܗ ܡ̇ܢ ܘܩܘܼܕܵܫܵܐ<EOS>ܕܙܘܼܡܵܪܹܗ ܐܲܡܝܼܢܵܐܝܼܬܼ ܥܲܡ ܟܝܵܢܹ̈ܐ ܪ̈ܘܼܚܵܢܹܐ ܐܝܼܬܼܵܘܗܝ<EOS>ܛܘܼܒܼܵܘܗܝ ܠܒܲܪܢܵܫܵܐ ܕܐܸܬܿܘܝܼ ܠܗܵܕܸܐ ܡܵܘܗܲܒܼܬܼܵܐ ܘܲܠܗܵܕܸܐ<EOS>ܦܵܪܸܗ̄ܤܝܼܵܐ ܘܲܚܙ̣ܵܐ ܒܥܲܝܢܲܝ̈ ܡܲܕܿܥܹܗ ܠܗܵܘ̇ ܚܸܙܘܵܐ ܫܒܼܝܼܚܵܐ<EOS>ܘܲܫ̣ܡܲܥ ܒܐܸܕܼܢܲܝ̈ ܠܸܒܹܿܗ ܠܗܵܘ̇ ܠܸܥܙܵܐ ܩܲܛܝܼܢܵܐ ܕܲܠܥܸܠ<EOS>ܡ̣ܢ ܫܲܦܝܘܼܬܼܵܐ ܠܓܲܒܼܪܵܐ ܪܘܼܚܵܢܵܐ ܡܸܬܼܓܸܿܐ<EOS>ܫܲܪܝܼܪܵܐܝܼܬܼ ܐܲܚܲܝ̈ ܗܲܝܡܢܘܼܢܵܢܝ ܒܡܸܕܸܿܡ ܕܐܡ̇ܪ ܐ̄ܢܵܐ<EOS>ܠܟܼܘܿܢ<EOS> ܕܟܼܠ ܐܸܡܲܬܼܝ ܕܠܸܥܙܵܐ ܕܪ̈ܘܼܚܵܢܹܐ ܫܵܡܲܥ ܗܵܘܢܵܐ<EOS>ܒܐܸܕܢܵܘ̈ܗܝ ܡܸܬܼܝܲܕܥܵܢ̈ܝܵܬܼܵܐ<EOS> ܟܠܹܗ ܦܘܼܠܚܵܢܹܗ ܠܥܸܠ ܡ̣ܢ<EOS>ܪܸ̈ܓܼܫܲܝ ܦܲܓܼܪܵܐ ܘܙܵܘ̈ܥܲܝ ܐܲܝܟ ܕܲܒܼܫܸܢܬܼܵܐ ܫܲܬܿܝܼܩܝܼܢ<EOS>ܘܲܫܠܸܝܢ<EOS> ܒܗܵܝ̇ ܗܲܢܝܼܐܘܼܬܵܐ ܕܡ̣ܢ ܩܘܼܕܵܫܵܐ ܕܪ̈ܘܼܚܵܢܹܐ ܡܩܲܒܸܿܠ<EOS>ܘܟܲܕܼ ܕܲܡܝܼܟ ܬܘܼܒܼ ܦܲܓܼܪܵܐ ܙܵܘ̈ܥܲܝ ܗܵܘܢܵܐ ܒܥܝܼܪܘܼܬܼܵܐ ܪܵܦܬܼܝܼܢ<EOS>ܪܵܦܬܼܝܼܢ<EOS> ܒܲܕܼ ܠܲܝܬܿ ܠܗܘܿܢ ܓܹܝܪ ܫܸܠܝܵܐ ܡ̣ܢ ܬܸܫܡܸܫܬܵܐ ܕܥܲܡ<EOS>ܪ̈ܘܼܚܵܢܹܐ<EOS> ܡܸܛ̇ܠ ܗܵܢܵܐ ܠܸܠܝܵܐ ܘܐܝܼܡܵܡܵܐ ܫܘܹܝܢ ܐܸܢܘܿܢ ܠܹܗ ܠܗܵܘܢܵܐ<EOS>ܕܲܠܗܵܕܸܐ ܡܘܲܗܲܒܼܬܼܵܐ ܐܸܫܬܿܘܝܼ ܡ̣ܢ ܛܲܝܒܿܘܼܬܹܗ ܕܡܵܪܲܢ<EOS> ܕܠ݂ܗ<EOS>ܫܘܼܒܼܚܵܐ ܡ̣ܢ ܟܠܗܘܿܢ ܡܠ̈ܝܼܠܹܐ ܕܲܒܼܪܵܐ ܘܫܵܘܬܸܿܦ ܐܸܢܘܿܢ ܠܫܘܼܒܼܚܹܗ<EOS>ܥܸܠܵܝܹ̈ܐ ܘܬܲܚܬܵܝܹ̈ܐ ܐܵܡܹܝܢ<EOS>ܕܝܼܠܹܗ ܟܲܕܼ ܕܝܼܠܹܗ ܥܲܠ ܡܲܥܒܿܕܼܵܢܘܼܬܼܵܐ ܕܙܵܘ̈ܥܹܐ ܕܲܒܼܥܸܕܵܢ<EOS>ܨܠܘܿܬܼܵܐ ܒܗܵܘܢܵܐ ܕܵܢܚ̇ܝܼܢ<EOS> ܕܐܲܝܠܹܝܢ ܐܝܼܬܲܝܗܘܿܢ ܡܪ̈ܟܿܒܸܐ<EOS>ܘܐܲܝܠܹܝܢ ܦܫܝܼܛܹ̈ܐ<EOS> ܘܐܲܝܠܹܝܢ ܕܠܵܐ ܤܵܟܼܵܐ ܘܲܕܼܢܘܼܬܼܵܐ<EOS>ܒܥܸܕܵܢ ܨܠܘܿܬܼܵܐ ܡ̇ܢ ܕܵܡ̇ܝܵܐ ܢܲܦܫܵܐ ܠܐܸܠܦܵܐ ܕܩܵܝ̇ܡܵܐ ܒܠܸܒܹܿܗ<EOS>ܕܝܲܡܵܐ<EOS> ܗܵܘܢܵܐ ܕܹܝܢ ܒܲܕܼܡܘܼܬܼ ܩܹܘܒܲܪܢܹܝܛܵܐ ܩܵܐܹ̇ܡ ܥܲܠ ܐܸܠܦܵܐ<EOS>ܙܵܘ̈ܥܹܐ ܕܹܝܢ ܕܠܐܠܦܵܐ ܡܕܲܒܿܪܝܼܢ ܐܲܝܟ ܪ̈ܘܼܚܸܐ<EOS> ܘܐܲܟܼܙܢܵܐ ܡ̇ܢ<EOS>ܕܠܵܘ ܪ̈ܘܼܚܹܐ ܕܢܵܫ̈ܒܵܢ ܚܵܫ̈ܚܵܢ ܠܡܲܪܕܿܝܼܬܼܵܗ̇ ܕܐܸܠܦܵܐ<EOS> ܗܵܟܲܢܵܐ<EOS>ܐܵܦ ܙܵܘ̈ܥܹܐ ܕܲܒܸܥܸܕܵܢ ܨܠܘܿܟܼܵܐ ܒܢܲܦܫܵܬܐ ܡܸܬܿܬܿܙܝܼܥܝܼܢ ܠܵܘ ܟܠܗܘܿܢ<EOS>ܚܵܫ̇ܚܝܼܢ ܠܡܲܪܕܿܝܼܬܼܵܗ̇ ܕܐܸܠܦܵܐ ܕܲܕܠܵܐ ܩܸܢܛܵܐ ܠܲܠܡܹܐܢܵܐ ܬܸܤܡܘܿܟ<EOS>ܚܤܝܼܟ ܡ̣ܢ ܓܲܠ̈ܠܹܐ<EOS> ܐܸܠܵܐ ܡܸܢܗܘܿܢ ܡ̇ܢ ܐܹܝܢ<EOS> ܘܡܸܢܗܘܿܢ ܠܵܐ<EOS>ܒܗܵܝ̇ ܕܡܸܢܗܘܿܢ ܪܘܼܟܵܒܼܵܐ ܘܲܕܼܡܘܼܬܼܵܐ ܛܵܒܼ̇ܥܝܼܢ ܒܢܲܦܫܵܐ<EOS> ܘܗܵܠܹܝܢ<EOS>ܡ̇ܢ ܡܥܵܘܟܼܵܢܹ̈ܐ ܐܸܢܘܿܢ ܕܡܲܪܕܿܝܼܬܼ ܐܸܠܦܸܗ ܕܩܹܘܒܲܪܢܹܝܛܵܐ<EOS>ܗܵܘܢܵܐ ܠܘܵܬܼ ܠܡܹܐܢܵܐ ܕܠܹܗ ܚܐܲܪ ܨܸܒܼܝܵܢܹܗ<EOS>ܡܸܢܗܘܿܢ ܕܹܝܢ ܕܙܵܘ̈ܥܹܐ ܨܠܘܿܬܼܵܐ ܡܸܬܿܬܿܙܥܝܼܢ ܒܲܢܦܫܵܐ ܦܫܝܸ̈ܛܹܐ<EOS>ܐܸܢܘܿܢ<EOS> ܘܗܵܠܹܝܢ ܡ̇ܢ ܐܝܼܬܲܝܗܘܿܢ ܪ̈ܘܼܚܹܐ ܒܲܤܝܼ̈ܡܵܬܼܵܐ ܕܠܐܸܠܦܵܐ<EOS>ܕܢܲܦܫܵܐ ܡܕܲܒܿܪ̈ܢ ܠܥܸܠ ܡ̣ܢ ܓܲܒ̈ܠܹܐ ܠܘܵܬܼ ܠܡܹܐܢܵܐ ܕܲܡܠܸܐ ܢܵܘܚܵܐ<EOS>ܤܲܓܿܝܼܵܐܐ<EOS>ܐܝܼܬܼ ܕܹܝܢ ܬܘܼܒܼ ܙܵܘ̈ܥܹܐ ܐ̄ܚܪ̈ܢܹܐ ܕܲܒܼܥܸܕܵܢ ܨܠܘܿܬܼܵܐ ܒܢܘܼܗܪܵܐ<EOS>ܕܵܢܚ̇ܝܼܢ<EOS> ܘܗܵܠܹܝܢ ܡ̇ܢ ܕܠܵܐ ܤܵܟܼܵܐ ܡܸܬܼܐܲܡܪܝܼܢ<EOS> ܘܠܵܐ ܡܪ̈ܟܿܒܹܐ ܐܸܢܘܿܢ<EOS>ܗܵܠܹܝܢ ܘܠܵܐ ܦܫܝܼ̈ܛܹܐ<EOS> ܐܸܠܵܐ ܤܵܟܼܵܐ ܐܲܝܟ ܕܐܸܡ̇ܪܹܬܼ ܡ̣ܢ ܠܥܸܠ<EOS>ܒܲܕܼ ܠܵܘ ܙܵܘ̈ܥܹܐ ܦܫܝܼܛܹ̈ܐ ܐܵܦ ܕܠܵܐ ܤܵܟܼܵܐ ܡ̣ܢ ܟܲܕܿܘܼ<EOS> ܒܗܵܝ̇<EOS>ܕܐܵܦ ܡܲܠܲܐܟܹ̈ܐ ܩܲܕܿܝܼ̈ܫܹܐ ܘܲܟܼܝܵܢܹ̈ܐ ܕܢܲܦܫܲܢ ܦܫܝܼ̈ܛܹܐ ܐܸܢܘܿܢ<EOS> ܐܸܠܵܐ<EOS>ܠܵܘ ܡ̣ܢ ܟܠ ܦܪܘܿܣ ܐܵܦ ܕܠܵܐ ܤܵܟܼܵܐ<EOS> ܦܫܝܼ̈ܛܹܐ ܓܹܝܪ ܐܝܼܬܲܝܗܘܿܢ<EOS>ܘܲܬܼܚܸܝܬܼ ܤܵܟܼܵܐ<EOS> ܒܲܕܼ ܚܲܕܼ ܗ̄ܘ̣ ܓܹܝܪ ܡ̣ܢ ܟܠ ܕܠܵܐ ܤܵܟܼܵܐ<EOS>ܘܟܼܠܗܘܿܢ ܙܵܘ̈ܥܹܐ ܕܲܥܠܵܘܗܝ ܕܠܵܐ ܤܵܟܼܵܐ ܐܸܢܘܿܢ ܐܲܝܟ ܕܐܡ̣ܪ<EOS>ܢܒܼܝܼܵܐ<EOS> ܕܠܲܝܬܿ ܤܵܟܼܵܐ ܠܤܘܼܟܵܠܹܗ<EOS> ܒܪܲܡ ܙܵܘ̈ܥܹܐ ܡܪ̈ܟܿܒܹܐ<EOS>ܗܵܠܹܝܢ ܐܝܼܬܲܝܗܘܿܢ<EOS> ܟܠ ܤܘܼ̈ܟܵܠܸܐ ܡ̇ܢ ܕܲܒܼܡܸܨܥܵܝܘܼܬܼܵܐ ܕܪܸ̈ܓܼܫܲܝ<EOS>ܦܲܓܼܪܵܐ ܡܸܬܿܬܿܙܝܼܥܲܝܼܢ ܒܢܲܦܫܵܐ ܗܵܠܹܝܢ ܡ̇ܢ ܡܪ̈ܟܿܒܸܐ ܐܸܢܘܿܢ<EOS>ܘܡܲܟܿܝܵܢܹ̈ܐ ܐܸܢܘܿܢ ܠܡܲܪܕܿܝܼܬܼܵܗ̇ ܕܢܲܦܫܵܐ ܒܥܸܕܵܢ ܨܠܘܿܬܼܵܐ<EOS> ܐܵܦܸܢ<EOS>ܢܸܗܘܸܐ ܓܹܝܪ ܕܡܵܘܬܿܪ̈ܢܹܐ ܐܸܢܘܿܢ<EOS> ܐܸܠܵܐ ܒܥܸܕܵܢ ܨܠܘܿܬܼܵܐ ܒܪܲܡ<EOS>ܡܲܚܤܪ̈ܢܹܐ ܐܸܢܘܿܢ ܕܢܲܦܫܵܐ<EOS> ܡܸܛܠ ܟܹܝܬܼ ܕܲܒܼܥܸܕܵܢ ܨܠܘܿܬܼܵܐ<EOS>ܙܵܘ̈ܥܹܐ ܦܫܝܼ̈ܛܹܐ ܡܕܲܪܓܼܝܼܢ ܠܵܗ̇ ܠܢܲܦܫܵܐ ܠܘܵܬܼ ܗܵܢ̇ܘܿܢ ܘܲܕܼܠܵܐ<EOS>ܤܵܟܼܵܐ<EOS>ܙܵܘ̈ܥܹܐ ܕܹܝܢ ܦܫܝܼ̈ܛܹܐ ܗܵܠܹܝܢ ܐܝܼܬܲܝܗܘܿܢ<EOS> ܝܼܕܲܥܬܼܵܐ ܟܤܝܼܬܼܵܐ<EOS>ܕܪܘܼܚ ܕܲܛܡܝܼܪܵܐ ܒܲܟܼܝܵܢܹ̈ܐ ܕܒܸܪ̈ܝܵܬܼܵܐ<EOS> ܤܘܼ̈ܟܵܬܹܐ ܬܗܝܼܪܹ̈ܐ<EOS>ܕܥܲܠ ܬܹܐܘܿܪܝܼܵܐ ܕܠܵܐ ܓܫܘܿܡ<EOS> ܘܗܵܢ̇ܘܿܢ ܕܡ̣ܢ ܬܹܐܘܿܪܝܼܵܐ<EOS>ܕܕܝܼܢܵܐ ܕܲܒܼܛܝܼܠܘܼܬܼܵܐ ܗܵܘܹ̇ܝܢ<EOS> ܗܵܠܹܝܢ ܟܠܗܘܿܢ ܙܵܘ̈ܥܹܐ ܒܥܸܕܵܢ<EOS>ܨܠܘܿܬܼܵܐ ܗܵܘܹ̇ܝܢ ܘܲܦܫܝܼ̈ܛܹܐ ܐܸܢܘܿܢ<EOS> ܒܲܕܼܓܼܘܿܢ ܟܠ ܐܸܡܲܝܬܝ ܕܡܸܬܼܓܲܠܹܝܢ<EOS>ܠܡܲܕܿܥܵܐ ܒܥܸܕܵܢ ܨܠܘܿܬܼܵܐ ܒܲܕܼܡܘܼܬܼ ܟܲܟܵܪܝܼܬܼܵܐ ܕܕܒܼܫܵܐ ܡܚܲܠܹܝܢ<EOS>ܠܚܸܟܹܿܗ ܕܗܵܘܢܵܐ<EOS> ܘܲܒܼܚܲܡܝܼܡܘܼܬܼܗܘܿܢ ܫܵܓܼܪܝܹܝܢ ܠܟܼܠܗܘܿܢ ܚܲܝ̈ܠܹܐ<EOS>ܕܢܲܦܫܵܐ ܥܲܡ ܕܦܲܓܼܪܵܐ<EOS> ܘܕܸܡ̈ܥܹܐ ܕܠܵܐ ܢܵܚ̈ܬܼܵܢ ܡ̣ܢ ܥܲܝܢܵܘ̈ܗܝ ܕܒܿܢܵܫܵܐ<EOS>ܕܒܲܪܢܵܫܵܐ ܒܡܸܬܿܬܿܙܝܼܥܵܢܘܼܬܼܗܘܿܢ ܕܗܵܠܹܝܢ ܙܵܘ̈ܥܹܐ ܒܡܲܕܿܥܹܗ<EOS>ܟܲܕܼ ܠܵܘ ܡ̣ܢ ܚܲܫܹ̈ܐ ܐܵܘ ܡ̣ܢ ܟܲܪܝܘܼܬܼܵܐ ܕܥܲܠ ܐܲܦܲܝ̈ ܤܲܟܼ̈ܠܘܵܬܼܵܐ<EOS>ܐܸܠܵܐ ܡ̣ܢ ܚܲܕܘܼܬܼܵܐ ܡܵܠܘܿܢ ܘܒܼܘܼܤܵܡܵܐ<EOS> ܘܬܲܗܪܵܐ ܕܥܲܠ<EOS>ܒܵܪܘܿܝܘܼܬܹܗ ܘܲܡܪܲܚܡܵܢܘܼܬܹܗ ܘܲܒܼܛܝܼܠܒܘܼܬܹܗ ܕܐܲܠܵܗܵܐ ܕܥܲܠ<EOS>ܟܠ<EOS> ܕܲܟܼܡܵܐ ܫܦܝܼܥܵܐ ܡܪܲܚܡܵܢܘܼܬܹܗ ܥܲܠܝܢ ܒܢܲܝ̈ܢܵܫܵܐ ܘܲܟܼܡܵܐ<EOS>ܤܲܓܿܝܼܵܐ ܛܵܠܘܿܡܘܼܬܲܢ ܕܲܠܘܵܬܹܗ ܘܕܲܐܝܟܲܢ ܟܲܕܼ ܠܵܐ ܐܝܼܬܲܝܢ ܗ̤̄ܘܲܝܢ<EOS>ܘܐܵܦܠܵܐ ܕܢܸܗܘܸܐ ܡܨܹܝܢ ܗ̤̄ܘܲܝܢ ܐܲܝܬܿܝܵܢ ܗ̤ܘ ܒܲܚܢܵܢܹܗ<EOS>ܠܗܵܝ̇ ܕܢܸܗܘܸܐ ܐܝܼܬܲܝܢ ܘܲܕܼܫܲܦܝܼܪ ܢܸܗܘܸܐ ܟܲܕܼ ܛܵܒܼ<EOS>ܡܦܵܣ ܗ̄ܘ̣ܵܐ ܒܛܵܠܘܿܡܘܼܬܲܢ ܘܲܒܼܒܼܝܼܫܘܼܬܲܢ ܥܲܕܼܠܵܐ ܢܸܒܼܪܹܝܢ<EOS>ܘܟܲܕܼ ܚ̣ܛܲܝܼܢ ܘܐܲܪܓܸܙܢܵܝܗܝ ܒܲܦܪܝܼܫܘܼܬܼ ܥܒܼܵܕܲܝܼ̈ܢ ܒܝܼ̈ܫܹܐ<EOS>ܘܗ̤ܘ ܒܲܝܼܕܼ ܚܘܼܒܸܿܐ ܐܲܒܼܵܗܵܝܵܐ ܠܵܐ ܟܵܠܹ̇ܐ ܡܸܢܵܢ ܡܵܘܗ̈ܒܼܵܬܼܵܐ<EOS>ܕܲܒܼܛܝܼܠܘܼܬܹܗ ܘܕܲܡܦܲܢܤܵܢܘܼܬܹܗ ܕܲܥܠܲܝܢ<EOS> ܘܐܲܝܟܲܢ ܟܲܕܼ<EOS>ܡܲܛܝܼ ܗ̄ܘ̣ܵܐ ܟܝܵܢܲܢ ܠܲܦܤܵܩ ܤܲܒܼܪܵܐ ܫܲܕܲܪ ܠܲܒܼܪܹܗ ܚܲܒܿܝܼܒܼܵܐ<EOS>ܡܵܪܲܢ ܝܼܫܘܿܥ ܘܐܲܫܠ̱ܡܹܗ ܠܚܲܫܵܐ ܕܡܵܘܟܵܐ ܚܠܵܦܲܝܢ ܕܠܲܢ<EOS>ܡܟܲܬܿܡܲܝ̈ ܒܲܚܛܼܬܼܵܐ ܢܸܦܪܘܿܩ ܘܚܲܬܵܐ ܘܲܡܪܵܪܹ̈ܐ ܛܥܸܡ<EOS>ܡܸܛܠܵܬܲܢ<EOS> ܡܸܤܲܬܼ ܕܲܬܦܲܟܿܗ ܡܸܢܲܢ ܠܡܸܪܬܹܗ ܕܚܸܘܝܵܐ ܕܩܲܛܠܲܢ<EOS>ܒܲܥܕܢ<EOS> ܘܐܲܝܟܲܢ ܡ̣ܢ ܒܵܬܲܪ ܟܠܗܘܿܢ ܪ̈ܘܼܫܥܹܐ ܘܓܼܘܼ̈ܕܵܦܹܐ<EOS>ܕܡܲܪܫ̱ܥܝܼܢܲܢ ܒܹܗ ܗ̤ܘ ܒܛܲܝܒܿܘܼܬܹܗ ܕܠܵܐ ܡܸܬܼܡܲܠܠܵܐ<EOS>ܛܲܝܸܒܼ ܠܲܢ ܥܵܠܡܵܐ ܐ̄ܚܪܹܢܵܐ ܕܲܡܠܸܐ ܟܠ ܛܵܒܼ̈ܢ<EOS> ܘܐܲܓܼܙܲܪ ܠܲܢ<EOS>ܡܵܘܗܲܒܼܬܼܵܐ ܕܲܩܝܵܡܬܼܵܐ ܗܵܝ̇ ܕܲܒܼܡܸܨܥܵܝܘܼܬܼܵܗ̇ ܡܸܬܼܥܲܠܹܝܢܲܢ<EOS>ܡ̣ܢ ܚܲܫܹ̈ܐ ܕܡܵܝܘܿܬܼܘܼܬܼܵܐ ܘܗܵܘܹ̇ܝܢܲܢ ܠܵܐ ܡܸܬܼܚܲܒܿܠܵܢܹ̈ܐ ܘܠܵܐ<EOS>ܡܵܝܘܿܬܹ̈ܐ ܘܠܵܐ ܡܸܨܛܲܠܝܵܢܹ̈ܐ ܘܠܵܐ ܚܵܫܘܿܫܹ̈ܐ ܘܠܵܐ ܤܢܝܼ̈ܩܹܐ<EOS>ܘܲܒܼܟܼܠܙܒܲܢ ܥܲܡܹܗ ܡܸܬܼܥܲܠܹܝܢܲܢ ܒܤܘܼܟܵܠܵܐ ܕܐ̄ܪ̈ܙܵܘܗܝ<EOS>ܘܒܲܚܙܵܬܹܗ ܫܒܼܝܼܚܬܼܵܐ<EOS> ܘܒܲܕܓܘܿܢ ܡ̣ܢ ܥܘܼܗܕܵܢܵܐ ܕܗܵܠܹܝܢ ܟܠܗܹܝܢ<EOS>ܡܸܬܼܦܲܫܛܝܼܢ ܙܵܘܥܵܘ̈ܗܝ ܕܗܵܘܢܵܐ ܡ̣ܢ ܐܲܬܼܪܵܐ ܕܪ̈ܘܼܟܵܒܸܐ ܠܘܵܬܼ<EOS>ܙܵܘ̈ܥܹܐ ܗܵܢ̇ܘܿܢ ܕܠܵܐ ܤܵܟܼܵܐ ܕܐܝܼܬܼܵܘܗܝ ܬܲܗܪܵܐ ܕܥܲܠ ܥܵܠܡܵܐ<EOS>ܚܲܕܼܬܼܵܐ ܘܲܚܙܵܟܼܵܐ ܕܬܹܐܘܿܪܝܼܵܐ ܕܲܬܼܠܝܼܬܼܵܝܘܼܬܼܵܐ ܩܲܕܿܝܼܫܬܼܵܐ<EOS> ܡܸܛܠ<EOS>ܟܹܝܬܼ ܕܡܵܐ ܕܡܸܬܼܚܲܠܛܵܐ ܚܙܵܬܹܗ ܕܡܲܕܿܥܵܐ ܒܗܵܘ̇ ܢܘܼܗܪܵܐ<EOS>ܕܲܬܼܠܝܼܬܼܵܝܘܼܬܼܵܐ ܡܫܲܒܲܚܬܼܵܐ ܕܠܵܐ ܤܵܟܼܵܐ ܗܵܘܹ̇ܝܢ ܟܠܗܘܿܢ ܙܵܘܥܵܘ̈ܗܝ<EOS>ܠܲܝܬܿ ܓܹܝܪ ܡ̣ܢ ܚܲܙܵܝܹ̈ܐ ܘܝܲܕܿܘܼܥܬܼܵܢܹ̈ܐ ܕܲܡܨܸܐ ܦܵܪܹܫ ܠܲܩܢܘܿܡܹܗ<EOS>ܕܗܵܘܢܵܐ ܡ̣ܢ ܚܸܙܘܵܐ ܕܗܵܘ̇ ܢܘܼܗܪܵܐ ܫܒܼܝܼܚܵܐ ܕܲܬܼܠܝܼܬܼܵܝܘܼܬܼܵܐ<EOS>ܩܲܕܿܝܼܫܬܼܵܐ ܡܸܬܼܚܙܸܐ<EOS> ܡܸܛܠ ܕܟܼܠܗܘܿܢ ܬܵܘܵܢܹ̈ܐ ܓܵܘܵܝܹ̈ܐ ܕܠܸܒܵܐ<EOS>ܡܸܢܹܗ ܕܗܵܘ̇ ܢܘܼܗܪܵܐ ܛܘܼܒܼܬܸܵܢܵܐ ܡܸܬܼܡ̱ܠܹܝܢ<EOS> ܘܠܲܝܬܿ<EOS>ܬܲܡ̇ܢ ܕܡܘܼܬܼܵܐ ܘܲܕܼܡܘܼܬܼܵܐ ܐܵܦܠܵܐ ܐܸܤܟܹܿܡܹ̈ܐ ܘܪ̈ܘܼܟܵܒܹܐ<EOS>ܘܡܸܢܝܵܢܹ̈ܐ ܘܓܼܵܘܢܹ̈ܐ<EOS> ܐܸܠܵܐ ܚܲܕܼ ܗ̣̄ܘ ܢܘܼܗܪܵܐ ܒܲܚܕܼܵܢܵܝܘܼܬܼ<EOS>ܚܙܵܟܼܵܐ<EOS> ܗܵܘ̇ ܐܲܝܢܵܐ ܕܠܵܐ ܡܸܬܼܦܪܸܫ ܠܵܐ ܒܐܸܤܟܹܿܡܹ̈ܐ ܘܠܵܐ<EOS>ܒܕܸܡ̈ܘܵܬܼܵܐ<EOS> ܐܵܦ ܗܵܕܹܐ ܕܹܝܢ ܐܡ̇ܪ ܐ̄ܢܵܐ ܠܵܟܼ<EOS> ܕܲܠܝܬܿ ܬܲܡ̇ܢ<EOS>ܒܗܵܘ̇ ܥܸܕܵܢܵܐ<EOS> ܠܵܐ ܙܵܘܥܵܐ ܘܙܵܘܥܵܐ<EOS> ܘܠܵܐ ܚܘܼܫܒܼܵܐ ܘܚܘܼܫܵܒܼܵܐ<EOS>ܘܠܵܐ ܪܸܢܝܵܐ ܘܪܸܢܝܵܐ<EOS> ܐܸܠܵܐ ܐܸܢ ܬܲܗܪܵܐ ܒܲܚܠܘܿܕܼ ܗܵܘ̇ ܕܲܠܥܸܠ<EOS>ܡ̣ܢ ܟܠ ܪܸ̈ܢܝܼܚܝܼܢ ܘܙܵܘ̈ܥܝܼܢ ܘܚܘܼܫܵܒܼܝܼ̈ܢ ܐܝܼܬܼܵܘܗܝ ܕܐܝܼܬܼܵܘܗܝ<EOS>ܪܲܗܒܼܘܿܢܵܐ ܕܛܵܒܼ̈ܬܼܵܐ ܕܲܥܬܼ̈ܝܸܕܸܵܢ<EOS> ܗܵܠܹܝܢ ܕܲܒܼܝܲܕܼ ܡܸܨܥܵܝܘܼܬܹܗ<EOS>ܕܡܵܪܲܢ ܝܼܫܘܿܥ ܡܫܝܼܚܵܐ ܠܓܸܢܤܵܐ ܕܲܒܼܢܲܝ̈ܢܵܫܵܐ ܐܸܬܿܛܲܝܲܒܼ<EOS>ܗܵܢ̇ܘܿ ܕܹܝܢ ܠܲܡ̈ܠܝܼܠܹܐ ܟܠܗܘܿܢ<EOS> ܡ̣ܢ ܫܦܝܼܥܘܼܬ ܡܪܲܚܡܵܢܘܼܬܹܗ<EOS>ܕܗܵܘ̇ ܐܲܒܼܵܐ ܤܓܼܝܼܕܼܵܐ ܕܟܲܕܼ ܠܵܐ ܐܝܼܬܲܝܢ ܗ̣̄ܘܲܝܢ ܒܵܪܢ ܘܫܵܘܬܿܦܢ<EOS>ܠܝܼܕܲܥܬܼܵܐ ܕܫܘܼܒܼܚܹܗ<EOS> ܕܢܸܗܘܸܐ ܕܠܵܐ ܫܘܼܠܵܡ ܐܲܟܼܘܵܬܹܗ<EOS>ܘܢܸܬܼܒܲܤܲܡ ܒܫܘܼܒܼܚܹܗ<EOS> ܕܗ̤ܘ ܒܲܚܢܵܢܹܗ ܢܲܫܘܸܐ ܠܟܼܠܲܢ ܠܲܚܙܵܬܹܗ<EOS>ܠܲܚܙܵܢܹܗ ܫܒܼܝܼܚܵܐ ܗܵܪܟܵܐ ܡ̇ܢ ܪܲܗܒܼܘܿܢܵܐܘܼܬܼ ܘܬܲܡ̇ܢ ܒܲܫܪܪܐ<EOS>ܐܵܡܹܝܢ<EOS>ܕܝܼܠܹܗ ܟܲܕܼ ܕܝܼܠܹܗ ܡ̣ܢ ܟܬܼܵܒܼܵܐ ܕܫܘܼ̈ܐܵܠܹܐ ܕܐܲܝܟܲܢܵܐ ܡܸܬܼܝܲܕܼܥܵܐ<EOS>ܪܘܼܚܵܐ ܕܡܲܥܒܿܕܼܵܐ ܒܲܢ<EOS> ܘܲܒܼܡܵܢܵܐ ܡܸܬܼܓܿܠܸܐ ܚܲܝܠܵܗ̇<EOS> ܘܡܵܢܵܘ<EOS>ܫܘܼܘܕܵܥܵܐ ܕܪܘܼܚܵܐ ܟܲܕܼ ܡܚܵܘܹ̇ܐ ܒܲܢ ܡܲܥܒܿܕܼܵܢܘܼܬܹܗ<EOS>ܫܘܼܘܕܵܥܵܐ ܕܹܝܢ ܩܲܕܼܡܵܝܵܐ ܕܡܲܥܒܼܕܵܢܘܼܬܼܵܐ ܕܤܵܥܘܿܪܘܼܬܹܗ ܕܪܘܼܚܵܐ<EOS>ܗܵܢ̇ܘ<EOS> ܕܝܵܩܸ̇ܕܼ ܒܠܸܒܹܿܗ ܕܒܲܪܢܵܫܵܐ ܚܘܼܫܵܒܼܵܐ ܕܪܸܚܡܲܬܼ<EOS>ܐܲܠܵܗܵܐ ܐܲܝܟ ܢܘܼܪܵܐ<EOS> ܘܡ̣ܢ ܗܵܢܵܐ ܡܸܬܼܝܲܠܕܵܐ ܒܠܸܒܹܿܗ<EOS>ܤܸܢܲܐܬܼ ܥܵܠܡܵܐ ܘܲܡܤܲܪܩܘܼܬܼܵܐ ܘܪܸܚܡܲܬܼ ܐܲܟܤܢܵܝܘܼܬܼܵܐ<EOS>ܘܥܵܢܘܵܝܘܼܬܼܵܐ<EOS> ܕܗ̤ܝ ܗ̣̄ܝ ܐܸܡܵܐ ܘܲܡܪܲܒܿܝܵܢܝܼܬܼܵܐ ܕܟܼܠܗܹܝܢ<EOS>ܡܝܲܬܿܪ̈ܬܼܵܐ<EOS>ܫܘܼܘܕܵܥܵܐ ܕܹܝܢ ܕܲܬܼܪܹܝܢ ܐܘܿ ܐܵܚܝ ܕܡܲܪܓܸܿܫ ܐܲܢ̄ܬܿ ܕܡܲܥܒܸܿܕܼ<EOS>ܪܘܼܚܵܐ ܗܵܘ̇ ܕܡ̣ܢ ܡܲܥܡܘܿܕܲܝܼܬܼܵܐ ܢܤܲܒܼܬܿ<EOS> ܗܵܢ̇ܘ ܕܹܝܢ<EOS>ܡܸܬܼܝܲܠܕܵܐ ܒܢܲܦܫܵܟ ܡܲܟܿܝܼܟܼܘܼܬܼܵܐ ܫܲܪܝܼܪܟܵܐ<EOS> ܠܵܘ ܕܦܲܓܼܪܵܐ ܐܡ̇ܪ<EOS>ܐ̄ܢܵܐ ܐܸܠܵܐ ܗܵܝ̇ ܫܲܪܝܼܪܟܵܐ ܕܡ̣ܢ ܢܲܦܫܵܐ<EOS> ܗܵܝ̇ ܕܟܲܕܼ ܪܵܘܪ̈ܒܼܵܬܼܵܐ<EOS>ܘܲܬܼܡܝܼ̈ܗܵܟܵܐ ܡܸܤܬܲܥܪ̈ܢ ܠܘܵܬܹܗ ܕܒܲܪܢܵܫܵܐ ܡ̣ܢ ܪܘܼܚܵܐ ܗܵܘ̇<EOS>ܕܥܵܡܲ݁ܪ ܒܹܗ ܗ̤ܘ ܥܲܦܪܵܐ ܘܩܸܛܡܵܐ ܚܵܫܹ̇ܒܼ ܢܲܦܫܹܗ<EOS>ܘܬܼܵܘܠܥܵܐ ܘܠܵܐ ܒܲܪܢܵܫܵܐ<EOS> ܘܟܼܠܗܘܿܢ ܒܢܲܝ̈ܢܵܫܵܐ ܚܫܝܼܒܼܝܼܢ<EOS>ܒܥܲܝܢܵܘ̈ܗܝ ܐܲܝܟ ܪܵܘܪ̈ܒܹܐ ܘܩܲܕܿܝܼ̈ܫܹܐ<EOS> ܟܲܕܼ ܠܲܝܬܿ ܒܬܲܪܥܝܼܬܹܗ<EOS>ܛܵܒܼܵܐ ܘܒܼܝܼܫܵܐ<EOS> ܘܠܵܐ ܙܲܕܿܝܼܩܵܐ ܘܚܲܛܵܝܵܐ<EOS> ܘܡ̣ܢ ܡܲܟܿܝܼܟܼܘܼܬܼܵܐ<EOS>ܡܸܬܼܝܲܠܕܵܐ ܒܢܲܦܫܵܐ ܢܝܼܚܘܼܬܼܵܐ ܘܡܸܬܼܢܲܚܬܼܵܢܘܼܬܼܵܐ ܘܲܡܤܲܝܒܿܪܵܢܘܼܬܼܵܐ<EOS>ܕܐܘܼܠܨܵܢܹ̈ܐ<EOS>ܫܘܼܘܕܵܥܵܐ ܕܹܝܢ ܕܲܬܼܠܵܬܼܵܐ ܕܡܲܥܒܿܕܵܢܘܼܬܹܗ ܕܪܘܼܚܵܐ ܕܒܼܵܟܼ<EOS>ܐܝܼܬܼܵܘܗܝ ܡܪܲܚܡܵܢܘܼܬܼܵܐ ܗܵܝ̇ ܕܕܘܼܡܝܵܐ ܕܐܲܠܵܗܵܐ ܨܵܝܵܪܵܐ ܒܵܟ<EOS>ܕܡܵܐ ܕܡܸܬܼܦ̱ܛܸܠ ܚܘܼܫܵܒܼܵܟ ܥܲܠ ܟܠܗܘܿܢ ܒܢܲܝ̈ܢܵܫܵܐ ܕܡ̈ܥܹܐ<EOS>ܡܸܫ̈ܬܲܦܥܵܢ ܡ̣ܢ ܥܲܝܢܲܝ̈ܟ ܒܲܕܼܡܘܼܬܼ ܡܲܒܿܘܼ̈ܥܹܐ ܕܡܲܝ̈ܐ<EOS> ܘܟܼܠܗܘܿܢ<EOS>ܒܢܲܝ̈ܢܵܫܵܐ ܐܲܝܟ ܗܵܘ̇ ܕܲܒܼܠܒܵܟ ܥܵܡ̇ܪܝܢ<EOS> ܘܲܡܥܲܦܸܩ ܐܲܢ̄ܬܿ ܘܲܡܢܲܫܸܩ<EOS>ܐܲܢ̄ܬܿ ܠܗܘܿܢ ܒܪܸܚ̱ܡܬܼܵܐ<EOS> ܟܲܕܼ ܒܚܘܼܫܵܒܼܵܟ ܡܲܫܦܲܥ ܐܲܢ̄ܬܿ<EOS>ܛܲܝܒܿܘܼܬܼܵܟ ܥܲܠ ܟܠܗܘܿܢ<EOS> ܘܡܵܐ ܕܥܵܗܸ̇ܕܼ ܐܲܢ̄ܬܿ ܠܗܘܿܢ ܪܵܬܲܚ<EOS>ܠܸܒܵܟ ܒܚܲܝܬܼܵܐ ܕܡܲܥܒܿܕܼܵܢܝܼܬܹܗ ܕܪܘܼܚܵܐ ܕܒܼܵܟ ܐܝܼܟ ܢܘܼܪܵܐ<EOS>ܘܡ̣ܢ ܗܵܕܸܐ ܡܸܬܼܝܲܠܕܵܐ ܒܠܸܒܵܟ ܛܵܒܼܘܼܬܼܵܐ ܘܒܲܤܝܼܡܘܼܬܼܵܐ<EOS> ܕܠܵܐ<EOS>ܡܨܸܐ ܐܲܢ̄ܬܿ ܠܡܹܐܡܲܪ ܡܸܕܸܿܡ ܠܒܲܪܢܵܫܵܐ<EOS> ܘܠܵܐ ܡܸܬܼܪܲܥܸܐ ܚܘܼܫܵܒܼܵܟ<EOS>ܥܲܠ ܐ̄ܢܵܫ ܒܝܼܫܬܼܵܐ<EOS> ܐܸܠܵܐ ܛܵܒܼܬܼܵܐ ܤܵܥܲ݁ܪ ܐܲܢ̄ܬܿ ܠܘܵܬܼ ܟܠܗܘܿܢ<EOS>ܒܢܲܝ̈ܢܵܫܵܐ ܒܚܘܼܫܵܒܼܵܐ ܘܒܲܥܒܼܵܕܼܵܐ<EOS>ܫܘܼܘܕܵܥܵܐ ܕܹܝܢ ܕܐܲܪܒܿܥܵܐ ܕܝܵܕܲ݁ܥ ܐܲܢ̄ܬܿ ܕܡܲܥܒܸܿܕܼ ܒܵܟ<EOS>ܤܵܥܘܿܪܘܼܬܹܗ ܕܪܘܼܚܵܐ<EOS> ܐܝܼܬܼܵܘܗܝ ܚܘܼܒܵܐ ܫܲܪܝܼܪܵܐ ܗܵܘ̇ ܕܠܵܐ<EOS>ܫܵܒܹ̇ܩ ܒܬܲܪܥܝܼܬܸܵܟ ܡܸܕܸܿܡ ܐܸܠܵܐ ܐܸܢ ܥܘܼܗܕܵܢܵܐ ܕܐܲܠܵܗܵܐ<EOS>ܒܲܠܚܘܿܕܼ<EOS> ܕܗ̤ܘܝܘܼ ܩܠܝܼܕܼܵܐ ܪܘܼܚܵܢܵܐ ܕܒܹܗ ܡܸܬܼܦܬܲܚ<EOS>ܬܲܪܥܵܐ ܓܵܘܝܵܐ ܕܠܸܒܵܐ ܕܲܠܓܼܵܘ ܡܸܢܹܗ ܡܛܲܫܲܝ ܡܫܝܼܚܵܐ<EOS>ܡܵܪܲܢ<EOS> ܗܵܘ̇ ܕܐܲܬܼܪܵܐ ܗܵܘ̇ ܕܥܵܡܲ݁ܪ ܒܹܗ ܪܘܼܚܵܢܵܐ ܗ̄ܘ̣<EOS>ܘܲܪܘܝܼܚܵܐ<EOS> ܘܲܚܙܵܬܹܗ ܕܢܘܼܗܪܵܐ ܗ̣̄ܝ ܕܠܵܐ ܡܸܬܼܡܲܠܲܠ<EOS> ܡ̣ܢ<EOS>ܗܵܢܵܐ ܕܹܝܢ ܚܘܼܒܵܐ ܡܸܬܼܝܲܠܕܼܵܐ ܗܲܝܡܵܢܘܼܬܼܵܐ ܗܵܝ̇ ܕܚܵܙ̇ܝܵܐ<EOS>ܟܲܤ̈ܝܵܬܼܵܐ ܐܲܝܠܹܝܢ ܕܠܵܐ ܫܲܠܝܼܛ ܠܡܲܕܿܥܵܐ ܠܲܡܗܲܝܡܵܢܘܼ ܐܸܢܹܝܢ<EOS>ܠܩܲܪܛܲܝܤܵܐ ܕܠܹܗ ܩܪ̣ܵܐ ܫܠܝܼܚܵܐ ܩܢܘܿܡܵܐ ܕܐܲܝܠܹܝܢ ܕܐܝܼܬܲܝܗܸܝܢ<EOS>ܒܤܲܒܼܪܵܐ ܐܲܝܠܹܝܢ ܕܲܠܥܲܝ̈ܢܲܝ ܒܸܤܪܵܐ ܠܵܐ ܡܸܬܼܝܲܕܼ̈ܥܵܢ ܐܸܠܵܐ<EOS>ܒܐܲܬܼܪܹܗ ܓܵܘܵܝܵܐ ܕܠܸܒܵܐ ܠܥܲܝ̈ܢܲܝ ܡܲܕܿܥܵܐ ܢܲܗܝܼܪܵܐܝܼܬܼ<EOS>ܫܘܼܘܕܵܥܵܐ ܕܹܝܢ ܕܚܲܡܫܵܐ ܕܡܲܥܒܸܿܕܼ ܒܵܟ ܪܘܼܚܵܐ ܗܵܘ̇ ܕܡ̣ܢ<EOS>ܥܡܵܕܼܵܐ ܢܤܲܒܼܬܿ ܐܝܼܬܼܵܘ̈ܗܝ ܚܙܵܬܹܗ ܢܲܗܝܼܪܵܟܵܐ ܕܗܵܘܢܵܟ ܗܵܝ̇<EOS>ܕܡܸܬܼܚܲܙܝܵܐ ܒܲܪܩܝܼܥܹܗ ܕܠܸܒܵܟ ܒܲܕܼܡܘܼܬܼ ܤܲܦܝܵܠܵܐ ܕܗ̤ܝ ܗ̣̄ܝ<EOS>ܡܩܲܒܿܠܵܢܝܼܬܼܵܐ ܕܢܘܼܗܪܵܐ ܕܲܬܼܠܝܼܬܼܵܝܘܼܬܼܵܐ ܩܲܕܿܝܼܫܬܵܐ<EOS> ܘܗܵܢܵܐ<EOS>ܝܲܕܥܵܐ ܡܪܲܕܲܓܼ ܠܵܟ ܠܘܵܬܼ ܚܙܵܬܼܵܐ ܕܲܟܼܝܵܢܹ̈ܐ ܡܸܬܼܪ̈ܓܼܫܵܢܹܐ<EOS> ܘܡ̣ܢ<EOS>ܗܵܕܸܐ ܬܘܼܒܼ ܡܸܬܼܥܲܠܸܐ ܐܲܢ̄ܬܿ ܠܘܵܬܼ ܝܼܕܲܥܬܼܵܐ ܕܲܟܼܝܵܢܹ̈ܐ ܡܸܬܼܝܲܕܼܥܵܢܹ̈ܐ<EOS>ܘܡܸܢܗܘܿܢ ܬܘܼܒܼ ܠܘܵܬܼ ܓܸܠܝܵܢܹ̈ܐ ܘܐ̄ܪ̈ܙܹܐ ܕܕܝܼܢܵܐ ܘܕܲܒܛܝܼܠܘܼܬܼܵܐ<EOS>ܤܵܠܹ̇ܩ ܐܲܢ̄ܬܿ<EOS> ܘܗܵܕܸܐ ܤܸܒܸܿܠܬܼܵܐ ܘܲܤܩܵܐ ܠܵܟ ܘܲܡܚܲܠܛܵܐ ܠܵܟ<EOS>ܒܗܵܘ̇ ܢܘܼܗܪܵܐ ܩܲܕܿܝܼܫܵܐ ܕܲܚܙܵܬܹܗ ܕܡܵܪܲܢ ܡܫܝܼܚܵܐ<EOS> ܘܡ̣ܢ<EOS>ܚܙܵܬܼܵܐ ܗܵܝ̇ ܫܒܼܝܼܚܬܼܵܐ ܘܩܲܕܿܝܼܫܬܵܐ ܫܵܩܹ̇ܠ ܠܵܟ ܬܸܡܗܵܐ<EOS>ܕܥܲܠ ܥܵܠܡܵܐ ܗܵܘ̇ ܪܘܼܚܵܐ ܕܠܵܐ ܡܸܬܼܡܲܠ̈ܠܵܢ ܛܵܒܼ̈ܬܹܗ<EOS> ܘܡ̣ܢ<EOS>ܗܵܘ̇ ܬܸܡܗܵܐ ܡܸܬܼܝܼܠܕܵܐ ܠܵܟ ܬܪܝܼܥܘܼܬܼ ܡܲܡܠܠܵܐ ܪܘܼܚܵܢܵܐ<EOS>ܘܝܼܕܲܥܬܼܵܐ ܕܲܬܼܪ̈ܲܝܗܘܿܢ ܥܵܠܡܹ̈ܐ<EOS> ܕܲܗܘ̤ܵܘ ܘܲܕܼܗܵܘܹ̇ܝܢ<EOS> ܘܓܸܫܬܼܵܐ<EOS>ܕܐ̄ܪ̈ܙܸܐ ܕܲܥܬܼ̈ܝܼܕܵܬܼܵܐ ܥܲܡ ܤܵܘܩܵܐ ܘܲܛܥܵܡܬܼܵܐ ܩܲܕܿܝܼܫܬܵܐ<EOS>ܘܠܸܥ̈ܙܹܐ ܩܲܛܝܼܢܸ̈ܐ ܕܡܲܕܿܥܹ̈ܐ ܪ̈ܘܼܚܵܢܹܐ ܘܚܲܕܼܘܵܬܼܵܐ ܘܲܕܼܝܵܨܵܐ<EOS>ܘܲܪܘܵܙܵܐ ܘܫܘܼܒܵܚܵܐ<EOS> ܘܙܘܼܡܵܪܵܐ ܘܗܘܼܠܵܠܵܐ<EOS> ܘܬܸܫܒܿܘܿܚܬܵܐ<EOS>ܕܪܘܼܡܪܵܡܵܐ<EOS> ܘܚܘܼܠܛܵܢܵܐ ܕܥܲܡ ܬܸܓܼܡܹ̈ܐ ܪ̈ܘܼܚܵܢܹܐ ܘܲܚܙܵܬܼܵܐ<EOS>ܕܢܲܦܫ̈ܬܼܵܐ ܕܩܲܕܿܝܼܫܹ̈ܐ<EOS> ܘܲܚܙܵܬܹܗ ܕܦܲܪܕܲܝܤܵܐ ܘܡܹܐܟܼܘܼܠܬܼܵܐ ܕܡ̣ܢ<EOS>ܐܝܼܠܵܢܵܐ ܕܚܲܝܹ̈ܐ<EOS> ܘܥܸܢܝܵܢܵܐ ܕܥܲܡ ܩܲܕܿܝܼܫܹ̈ܐ ܕܒܹܗ ܥܵܡ̇ܪܝܼܢ<EOS>ܥܲܡ ܐ̄ܚܪ̈ܢܝܵܬܼܵܐ ܕܠܵܐ ܡܸܬܼܡܲܠ̈ܠܵܢ<EOS> ܗܵܠܹܝܢ ܐܝܼܬܲܝܗܘܿܢ ܫܘܼܘܕܵܥܹ̈ܐ<EOS>ܕܡܵܐ ܕܚܵܙܹ̈ܐ ܐܲܢ̄ܬܿ ܠܗܘܿܢ ܒܢܲܦܫܵܟܼ ܝܵܕܲܥ̇ ܐܲܢ̄ܬܿ ܕܪܘܼܚܵܐ<EOS>ܩܲܕܿܝܼܫܵܐ ܗܵܘ̇ ܕܲܢܤܲܒܼܬܿ ܡ̣ܢ ܥܡܵܕܼܵܐ ܩܲܕܿܝܼܫܵܐ ܡܲܥܒܸܿܕܼ ܒܵܟ<EOS>ܡܫܲܐܠܵܢܵܐ ܡܵܢܵܐ ܦܘܼܪܫܵܢܵܐ ܐܝܼܬܼ ܒܹܝܬܼ ܕܸܡ̈ܘܵܬܼܵܐ ܩܢܘܿܡ̈ܝܵܬܼܵܐ<EOS>ܠܲܦܬܲܟܼܪ̈ܝܵܬܼܵܐ<EOS> ܘܐܲܝܠܹܝܢ ܚܲܫܹ̈ܐ ܢܲܩܝܼ̈ܦܵܢ<EOS> ܘܲܒܼܡܵܢܵܐ ܡܸܬܼܒܲܟ̈ܠܵܢ<EOS>ܗܵܠܹܝܢ ܕܸܡ̈ܘܵܬܼܵܐ ܐܸܡܲܬܼܝ ܕܡܲܩ̱ܪ̈ܒܼܵܢ ܥܲܡ ܗܵܘܢܵܐ ܦܵܠܘܿܚܵܐ<EOS>ܡܸܛܠ ܕܒܲܟܼܬܼܵܒܼܵܐ ܗܵܘ̇ ܕܪܸ̈ܫܹܐ ܐܵܘܕܿܥܸܐ ܡܸܛܠܵܬܼܗܸܝܢ<EOS>ܕܗܵܠܹܝܢ ܬܪܹܝܢ ܛܲܟܼ̈ܤܹܐ ܕܕܡ̈ܘܵܬܼܵܐ ܟܲܕܼ ܡܦܪܫܘܼ ܠܵܐ<EOS>ܦܲܪܫܬܿ ܐܸܢܹܝܢ<EOS>ܚ̣ܝܼܕܼܵܝܵܐ ܦܘܼܪܫܵܢܵܐ ܤܲܓܿܝܼܵܐܐ ܐܝܼܬܼ ܒܹܝܬܼ ܕܸܡ̈ܘܵܬܼܵܐ ܩܢܘܿܡ̈ܝܵܬܼܵܐ<EOS>ܠܲܦܬܲܟܼܪ̈ܝܵܬܼܵܐ<EOS> ܡܸܛܠ ܕܡܸܢܗܹܝܢ ܡ̣ܢ ܚܘܼܫܒܹ̈ܐ ܕܙܵܢܝܼܘܼܬܼܵܐ<EOS>ܗܵܘܹ̇ܝܢ ܘܡܸܢܗܹܝܢ ܡ̣ܢ ܚܘܼܫܵܒܸ̈ܐ ܕܫܘܼܒܼܚܵܐ ܤܪܝܼܩܵܐ<EOS>ܕܸܡ̈ܘܵܬܼܵܐ ܕܹܝܢ ܩܢܘܿܡ̈ܝܵܬܼܵܐ ܗܵܠܹܝܢ ܕܗܵܘ̈ܝܵܢ ܡ̣ܢ ܫܘܼܒܼܚܵܐ<EOS>ܤܪܝܼܩܵܐ ܗܵܠܹܝܢ ܐܝܼܬܲܝܗܹܝܢ<EOS> ܐܲܝܠܹܝܢ ܕܡܸܬܼܪ̈ܟܿܒܼܵܢ ܡ̣ܢ<EOS>ܫܹܐܕܹ̈ܐ ܒܲܕܼܡܘܼܬܼܵܐ ܕܡܲܠܲܐܟܸ̈ܐ ܘܡܸܬܼܚܲܙ̈ܝܵܢ ܟܸܡܲܢܬܼ ܐܲܝܟܼ<EOS>ܡ̇ܢ ܕܐܝܼܬܼ ܠܗܹܝܢ ܕܡܘܼܬܼ ܩܢܘܿܡܵܐ ܕܒܲܪܢܵܫܵܐ ܘܓܸܦܹ̈ܐ<EOS>ܕܦܵܪܲܚܬܼܵܐ ܘܲܩܢܘܿܡܹ̈ܐ ܐ̄ܚܪ̈ܢܹܐ ܕܡܸܬܿܕܲܡܸܝܢ ܠܥܲܡܘܼܕܵܐ<EOS>ܕܢܘܼܗܪܵܐ ܘܠܐܤܦܸܝܪܵܐ ܕܫܸܡܫܵܐ<EOS> ܗܵܠܹܝܢ ܗܵܟܹܝܠ ܕܸܡ̈ܘܵܬܼܵܐ<EOS>ܕܐܸܡ̇ܪܸܬܼ ܡ̣ܢ ܫܘܼܒܼܚܵܐ ܤܪܝܼܩܵܐ ܗܵܘܹ̇ܝܢ ܘܡ̣ܢ ܪܵܡܘܼܬܼܵܐ<EOS>ܡܵܐ ܕܡܲܩ̱ܪܒܼܝܼܢ ܕܹܝܢ ܗܵܠܹܝܢ ܥܲܡ ܢܲܦܫܵܐ<EOS> ܙܵܕܹ̇ܩ ܠܵܗ̇<EOS>ܕܬܸܬܼܓܵܘܲܣ ܒܡܲܟܿܝܼܟܼܘܼܬܼܵܐ ܘܬܸܚܫܘܿܒܼ ܗ̤ܝ ܠܵܗ̇ ܥܲܦܪܵܐ<EOS>ܘܩܸܛܡܵܐ ܘܫܸܚܠܵܐ ܕܟܼܠܵܗ̇ ܒܪܝܼܬܼܵܐ<EOS> ܘܬܸܩܢܸܐ ܡܸܫܬܲܡܥܵܢܘܼܬܼܵܐ<EOS>ܘܲܡܤܲܝܒܿܪܵܢܘܼܬܼܵܐ ܕܐܘܼܠܨܵܢܹ̈ܐ<EOS> ܘܫܝܼܛܘܼܬܼ ܝܵܬܼܵܐ<EOS> ܘܗܵܝ̇<EOS>ܕܢܸܗܘܸܐ ܐ̄ܢܵܫ ܒܤܝܼܪ ܒܥܲܝܢܲܝ̈ ܢܲܦܫܹܗ<EOS> ܘܲܒܼܝܲܕܼ ܗܵܠܹܝܢ<EOS>ܡܸܬܿܛܲܠ̈ܩܵܢ ܡ̣ܢ ܩܕܼܵܡ ܚܙܵܬܼܵܐ ܕܗܵܘܢܵܐ ܕܗܵܘܢܵܐ ܠܵܦܘܿܚܵܐ ܐܲܝܟ<EOS>ܥܘܼܪܵܐ ܡ̣ܢ ܩܕܼܵܡ ܪܘܼܚܵܐ<EOS>ܗܵܠܹܝܢ ܕܹܝܢ ܕܸܡ̈ܘܵܬܼܵܐ ܦܬܲܟܼܪ̈ܝܵܬܼܵܐ ܡܸܬܼ̈ܝܲܠܕܲܢ ܡ̣ܢ ܚܘܼܫܵܒܹ̈ܐ<EOS>ܕܙܵܢܝܘܼܬܼܵܐ<EOS>ܕܙܵܢܝܘܼܬܼܵܐ<EOS> ܘܡ̣ܢ ܟܲܪܝܘܼܬܼܵܐ ܘܪܘܼܓܼܙܵܐ ܗܢ̇ܘ ܕܹܝܢ ܕܨܵܝܪܝܼܢ ܫܹܐܕܹ̈ܐ<EOS>ܩܕܼܵܡܵܘܗܝ ܕܦܵܠܘܿܚܵܐ ܒܲܕܼܡܘܼܬܼ ܨܲܠܡܹ̈ܐ ܕܲܦܬܲܟܼܪܸ̈ܐ ܢܸܫܹ̈ܐ<EOS> ܦܲܪ̈ܨܘܿܦܹܐ<EOS>ܐܲܝܠܹܝܢ ܕܠܵܐ ܝܵܕܲܥ̇ ܠܗܘܿܢ<EOS> ܘܐܵܦ ܕܸܡ̈ܘܵܬܼܵܐ ܕܚܲܝ̈ܘܵܬܼܵܐ ܡܸܬܼܪ̈ܟܿܒܼܵܢ<EOS>ܩܕܼܵܡܵܘܗܝ ܕܡܲܕܿܥܵܐ<EOS> ܘܲܕܼܡܘܼܬܼ ܟܹܐܦܹ̈ܐ ܘܛܘܼܪܹ̈ܐ<EOS> ܘܬܼܘܼܒܼ<EOS>ܡܸܬܼܚܲܙ̈ܝܵܢ ܗܵܢܹ̇ܝܢ ܕܸܡ̈ܘܵܬܼܵܐ ܦܬܲܟܼܪ̈ܝܵܬܼܵܐ ܐܲܝܟ ܡܵܐ ܕܐܸܬܼܚܙܵܚܹ̈ܢ<EOS>ܠܐ̄ܢܵܫ ܐ̄ܢܵܫ ܡ̣ܢ ܐܲܒܼܵܗ̈ܬܼܵܐ ܕܡ̣ܢ ܬܪܹܝܢ ܟܝܵܢܝܼ̈ܢ ܡܸܬܼܪ̈ܟܿܒܼܵܢ ܗܢ̇ܘ<EOS>ܕܹܝܢ ܕܡܘܼܬܼܵܐ ܕܒܲܪܢܵܫܵܐ ܘܲܕܼܡܘܼܬܼܵܐ ܕܚܲܝܘܬܼܵܐ ܐܲܟܼܚ̄ܕܼ<EOS> ܡܠܗܹܝܢ<EOS>ܕܹܝܢ ܕܸܡ̈ܘܵܬܼܵܐ ܕܐܲܝܟ ܗܵܠܹܝܢ ܦܬܲܟܼܪ̈ܝܵܬܼܵܐ ܡܸܬܼܩܲܪ̈ܝܵܢ<EOS> ܘܲܠܗܵܠܹܝܢ<EOS>ܪܵܕܹܦ ܠܗܹܝܢ ܡ̣ܢ ܩܕܼܵܡ ܚܙܵܬܹܗ ܕܗܵܘܢܵܐ ܦܵܠܘܿܚܵܐ ܨܵܘܡܵܐ<EOS>ܘܫܲܗܪܵܐ ܘܡܵܛܘܿܢܝܼܵܐ ܘܲܨܠܘܿܬܼܵܐ ܕܡܲܕܥܵܐ ܕܠܲܝܬܿ ܠܵܗ̇ ܫܸܠܝܵܐ<EOS>ܘܲܒܼܦܵܤܝܼ̈ܩܵܬܼܵܐ ܐܹܡܲܪ<EOS> ܟܠ ܚܘܼܫܵܒܼܵܐ ܕܲܕܼܡܘܼܬܼܵܐ ܡܪܲܟܸܿܒܼ ܒܓܼܵܘ<EOS>ܠܸܒܵܐ ܘܲܕܼܡܘܼܬܼܵܐ ܕܲܩܢܘܿܡܵܐ ܐܝܼܬܼ ܠܵܗ̇ ܕܡܘܼܬܼܵܐ ܩܢܘܿܡܵܝܬܵܐ<EOS>ܡܸܬܼܩܲܪܝܵܐ<EOS> ܘܟܼܠ ܚܘܼܫܵܒܸ̈ܐ ܕܡܸܙܕܲܪܥܝܼܢ ܒܓܼܵܘ ܡܲܕܿܥܵܐ<EOS>ܕܲܕܼܡܘܼܬܼܵܐ ܕܦܲܪܨܘܿܦܵܐ ܠܲܝܬܿ ܠܗܘܿܢ ܗܵܠܹܝܢ ܕܸܡ̈ܘܵܬܼܵܐ ܦܬܲܟܼܪ̈ܝܵܬܼܵܐ<EOS>ܡܸܬܼܩܲܪ̈ܝܵܢ<EOS> ܗܢ̇ܘ ܦܘܼܪܫܵܢܵܐ ܒܹܝܬܼ ܕܸܡ̈ܘܵܬܼܵܐ ܩܢܘܿܡ̈ܝܵܬܼܵܐ<EOS>ܠܲܦܬܲܟܼܪ̈ܝܵܬܼܵܐ ܘܗܵܠܹܝܢ ܐܸܢܘܿܢ ܤܲܡܡܵܢܸ̈ܐ ܕܐܵܤܝܘܼܬܼܵܐ ܕܟܼܠ<EOS>ܚܕܼܵܐ ܡܸܢܗܹܝܢ<EOS> ܡܸܛܠ ܕܫܘܼܒܼܚܵܐ ܤܪܝܼܩܵܐ ܘܪܵܡܘܼܬܼܵܐ<EOS>ܘܲܚܬܼܝܼܪܘܼܬܼܵܐ ܤܲܓܿܝܼ ܨܵܝܪܝܼܢ ܘܲܡܪܲܟܒܼܝܼܢ ܠܕܸܡ̈ܘܵܬܼܵܐ ܩܢܘܿܡ̈ܝܵܬܼܵܐ<EOS>ܬܘܼܒܼ ܐܸܓܲܪܬܵܐ ܕܝܼܠܹܗ ܕܡܵܪܝ ܥܲܒܼܕܿܝܼܫܘܼܿܥ ܕܲܒܠܘܵܬܼ ܐ̄ܢܵܫ<EOS>ܡ̣ܢ ܡܲܚܒܼܵܢܵܘ̈ܗܝ ܥܲܠ ܡܲܥܒ̈ܕܼܵܢܘܵܬܼܵܐ ܕܡ̣ܢ ܛܲܝܒܿܘܼܬܼܵܐ<EOS>ܒܪܝܼܟܼܘܼ ܐܲܠܵܗܵܐ ܐܲܒܼܘܼܗܝ ܕܡܵܪܢ ܝܼܫܘܿܥ ܡܫܝܼܚܵܐ ܕܲܓܼܠܵܐ<EOS>ܐ̄ܪܵܙܵܐ ܕܚܘܼܒܹܿܗ ܒܠܸܒܲܢ ܘܐܲܕܼܢܲܚ ܤܘܼܟܵܠܵܐ ܕܛܲܝܒܿܘܼܬܹܗ<EOS>ܒܡܲܕܿܥܲܢ<EOS> ܫܸܡ̇ܥܹܬܼ ܥܠܲܝܟ ܐܘܿ ܓܲܒܼܪܵܐ ܕܐܲܠܵܗܵܐ ܡ̣ܢ<EOS>ܐܲܚܹ̈ܐ ܚܲܒܿܝܼ̈ܒܹܐ ܕܐܸܬܼܵܘ ܨܹܐܕܲܝܢ ܕܤܲܓܿܝܼ ܚܘܼܒܵܐ ܩܢܸܐ ܐܲܢ̄ܬܿ ܠܘܵܬܼܵܢ<EOS>ܒܡܵܪܢ<EOS> ܘܡ̣ܢ ܩܸܪܝܵܢܵܗ̇ ܕܐܸܓܲܪܬܵܟ ܐܸܫܬܵܘܕܲܥܸܬܼ ܕܗܵܕܸܐ ܗܵܟܲܢܵܐ<EOS>ܗ̄ܝ̣<EOS> ܘܡܸܛܠ ܤܵܗܕܿܘܼܬܼܵܐ ܫܲܦܝܼܪܬܼܵܐ ܕܥܲܠܝܟ ܨ̇ܒܹܝܬܼ ܕܐܸܚܠܘܿܛ<EOS>ܚܘܼܒܿܝ ܒܚܘܼܒܵܟ<EOS> ܘܐܸܟܼܬܿܘܿܒܼ ܠܵܟ ܐܲܝܠܹܝܢ ܕܲܫܹܐܠܬܿ ܡ̣ܢ<EOS>ܒܨܝܼܘܼܬܲܢ<EOS> ܗ̤ܘܝܬܿ ܝ̇ܕܥ ܐܘܿ ܡܵܪܝ<EOS> ܕܡܸܢܗܘܿܢ ܕܚܸܙܘܸ̈ܐ<EOS>ܕܲܗܘ̤ܵܘ ܠܘܵܬܼܵܟ ܫܲܪܝܼܪܹ̈ܐ ܐܸܢܘܿܢ<EOS> ܘܡܸܢܗܘܿܢ ܐܸܤܟܹܿܡܵܐ ܗ̄ܘ̣<EOS>ܕܲܡܠܸܐ ܡܸܟܼܠܵܐ ܕܙܹܐܦܵܐ ܕܛܘܼܥܝܲܝ ܘܡܸܛܠ ܕܪܲܚܝܼܩ ܝܲܬܼܒܵܟ<EOS>ܡ̣ܢ ܠܘܵܬܼܵܟ ܘܡܹܐܬܼܝܼܬܼܵܟ ܕܹܨܐܕܲܝܢ ܠܵܐ ܦܫܝܼܩܵܐ ܠܵܟ<EOS> ܨܒܹܝܬܼ<EOS>ܕܒܼܐܓܲܪܬܵܐ ܐܵܘܕܿܥܝܼܘܗܝ ܠܵܟ ܠܚܸܙܘܵܐ ܕܗܵܠܹܝܢ ܡܲܥܒܿܕܵܢ̈ܘܵܬܼܵܐ<EOS>ܗܵܝ̇ ܕܹܝܢ ܕܐܸܡܲܪܬܿ ܕܩܵܐܹ̇ܡ ܐ̄ܢܵܐ ܒܲܙܒܲܢ ܘܚܵܐܲܪ ܐ̄ܢܵܐ ܒܢܲܦܫܝ<EOS>ܘܠܵܐ ܪܵܦܹܬܼ ܒܵܗ̇ ܚܘܼܫܵܒܼܵܐ ܠܵܐ ܕܟܸܐܢܘܼܬܼܵܐ ܘܠܵܐ ܕܕܲܠܩܘܼܒܼܠܵܐ<EOS>ܐܸܠܵܐ ܐܸܢ ܗܵܘܢܵܐ ܕܲܥܡܝܼܕܼ ܠܓܼܵܘ ܡܸܢܹܗ ܟܲܕܼ ܠܲܝܬܲ ܠܹܗ<EOS>ܡܲܥܒܿܕܼܵܢ̈ܘܵܬܼܵܐ ܘܐܵܦܠܵܐ ܒܫܘܼܒܼܚܵܐ ܡܠܲܓܼܠܲܓܼ ܐܸܠܵܐ ܐܸܢ<EOS>ܕܡܲܡܠܸܟ ܒܲܠܚܘܿܕܼ ܢܚܵܝܵܐ ܥܲܠ ܟܠܗܘܿܢ ܙܵܘ̈ܥܹܐ ܕܦܲܓܼܪܵܐ<EOS>ܘܲܕܼܢܲܦܫܵܐ ܐܲܝܟܲܢܵܐ ܕܠܵܐ ܩܸܪܝܵܢܵܐ ܘܠܵܐ ܡܲܙܡܘܼܪܵܐ ܗܲܢܝܼ<EOS>ܠܹܗ ܠܡܹܐܡܲܪ ܘܗܵܘܢܵܐ ܒܲܠܚܘܿܕܼ ܡܩܲܒܸܠ ܤܲܝܒܲܪܟܵܐ ܡ̣ܢ<EOS>ܠܓܼܵܘ ܕܡܸܢܵܗ̇ ܡܸܬܿܬܲܪܤܸܐ ܐܵܦ ܦܲܓܼܪܵܐ ܟܡܵܐ ܕܲܒܼܗܵܢܵܐ<EOS>ܐܲܬܼܪܵܐ ܩܵܐܹ̇ܡ ܗܵܘܢܵܐ ܐܘܿ ܐܵܚܝ ܤܲܓܿܝܼ ܡܝܲܬܲܪ ܫܘܼܠܚܠܵܦܵܐ<EOS>ܗܵܢܵܐ ܡ̣ܢ ܟܠܗܘܿܢ ܫܘܼ̈ܚܠܵܦܹܐ ܕܤܵܥܘܿܪܘܼܬܼܵܐ ܕܗܵܘܹ̇ܝܢ ܠܘܵܬܼ<EOS>ܢܲܦܫܵܐ<EOS> ܘܐܵܡܪܝܼܢ ܝܲܕܿܘܼܥܬܼܵܢܹ̈ܐ ܕܲܒܼܗܵܢܵܐ ܫܘܼܚܠܵܦܵܐ ܤܲܝܒܲܪܟܵܐ<EOS>ܡܸܬܼܝܲܗܒܵܐ ܠܹܗ ܠܗܵܘܢܵܐ ܡ̣ܢ ܪܘܼܚܵܐ ܕܩܘܼܕܼܫܵܐ ܟܲܤܝܵܐܝܼܬܼ<EOS>ܕܐܵܦ ܦܲܓܼܪܵܐ ܡܸܢܵܗ̇ ܡܸܬܿܬܲܪܤܸܐ<EOS> ܘܠܵܐ ܤܢܝܼܩ ܥܲܠ<EOS>ܤܲܝܒܲܪܬܵܐ ܕܲܚܫܲܚܬܹܗ<EOS> ܡܸܛܠ ܕܗܵܕܸܐ ܡܲܥܡܘܿܕܲܝܼܬܼܵܐ ܕܲܥܡܝܼܕ<EOS>ܕܲܥܡܝܼܕܼ ܒܵܗ̇ ܗܵܘܢܵܐ ܒܗܵܢܵܐ ܫܘܼܚܠܵܦܵܐ<EOS> ܗܵܝ̇ ܐܝܼܬܹܝܗ̇ ܗ̇ܝ<EOS>ܕܲܥ̣ܡܲܕܼ ܒܵܗ̇ ܛܘܼܒܼܵܢܵܐ ܡܘܼܫܸܐ ܥܲܠ ܛܘܼܪ ܤܝܼܢܲܝ<EOS> ܟܡܵܐ ܕܹܝܢ<EOS>ܕܲܒܼܗܢܵܐ ܫܘܼܚܠܵܦܵܐ ܩܵܐܹ̇ܡ ܐܲܢ̄ܬܿ<EOS> ܠܵܐ ܬܸܬܼܝܲܥܲܢ ܥܲܠ ܩܸܪܝܵܢܵܐ<EOS>ܘܥܲܠ ܬܸܫܡܸܫܬܼܵܐ ܕܡܲܙܡܘܿܪܹ̈ܐ<EOS> ܐܸܠܵܐ ܒܲܠܚܘܿܕܼ ܠܗܵܘܢܵܐ ܛܲܪ<EOS>ܒܕܲܟܼܝܘܼܬܼܵܐ<EOS> ܗܢ̇ܘ ܕܹܝܢ ܡ̣ܢ ܫܸܠܝܵܐ ܠܵܐ ܬܸܦܘܿܩ ܟܠ ܟܠܹܗ<EOS> ܘܐܸܢ<EOS>ܡܲܨܝܵܐ ܒܗܵܠܹܝܢ ܝܵܘ̈ܡܵܬܼܵܐ ܕܲܒܼܗܵܢܵܐ ܫܘܼܚܠܵܦܵܐ ܩܵܐܹ̇ܡ ܗܵܘܢܵܟ<EOS>ܠܵܐ ܬܸܦܓܲܥ ܒܐ̄ܢܵܫ<EOS> ܘܐܵܦܠܵܐ ܩܵܠܵܐ ܕܦܵܪܲܚܬܼܵܐ ܬܸܫܡܲܥ ܐܸܢ<EOS>ܡܲܨܝܵܐ<EOS> ܐܸܠܵܐ ܥܘܿܠ ܠܩܸܠܵܝܬܵܟ ܓܵܘܵܝܬܼܵܐ ܘܐܲܤܘܿܪ ܬܲܪ̈ܥܹܐ<EOS>ܟܠܗܘܿܢ ܘܲܗܘ̤ܵܝ ܡܸܫܬܲܪܲܪ ܥܲܠ ܡܸܕܸܿܡ ܕܡܸܤܬܿܥܲܪ ܠܘܵܬܼܵܟܼ<EOS>ܡܵܐ ܕܹܝܢ ܕܲܥ̣ܒܲܪ ܡܸܢܵܟ ܗܵܢܵܐ ܫܘܼܚܠܵܦܵܐ ܐܵܬܹ̇ܐ ܒܵܬܼܪܹܗ<EOS>ܫܘܼܚܠܵܦܵܐ ܕܡܲܥܒܿܢ̈ܘܵܬܼܵܐ ܕܤܘܼ̈ܿܟܵܠܹܐ<EOS> ܗܵܪܟܵܐ ܐܸܙܕܲܗܲܪ ܡ̣ܢ<EOS>ܫܹܐܕܼܵܐ ܕܦܸܗܝܵܐ<EOS> ܟܡܵܐ ܓܹܝܪ ܕܤܘܼ̈ܟܵܬܼܵܐ ܒܗܵܘܢܵܐ ܡ̣ܢ ܠܓܼܵܘ<EOS>ܕܵܢ̇ܚܝܼܢ ܛܲܪ ܫܸܠܝܵܐ ܘܩܵܢܘܿܢܵܐ ܕܫܘܼܚܠܵܦܵܐ ܩܲܕܼܡܵܝܵܐ<EOS> ܐܸܢ<EOS>ܕܹܝܢ ܫܲܪܝܼ ܗܵܘܢܵܐ ܠܡܸܛܥܵܐ ܒܵܬܲܪ ܤܘܼ̈ܟܵܠܹܐ ܕܲܠܒܲܪ ܡܸܢܹܗ<EOS>ܟܲܕ ܨܵܐܲܪ ܕܸܡ̈ܘܵܬܼܵܐ ܘܲܡܪܲܟܸܿܒܼ ܤܘܼ̈ܟܵܠܹܐ ܫܲܪܝܼ ܠܩܵܢܘܿܢܵܐ<EOS>ܩܲܕܼܡܵܝܵܐ ܘܐܲܩܸܦ ܡܲܙܡܘܿܪܵܐ ܘܩܸܪܝܵܢܵܐ ܘܡܵܛܘܿܢܝܼܵܐ ܕܲܩܕܼܵܡ<EOS>ܨܠܝܼܒܼܵܐ<EOS> ܘܩܘܼܡ ܓܲܢ̄ܒܵܪܵܐܝܼܬܼ ܘܚܲܠܬܼܵܢܵܐܝܼܬܼ<EOS> ܘܠܵܐ ܬܸܫܒܿܘܿܩ<EOS>ܠܗܵܘܢܵܐ ܓܢܸܦܘܲܩ ܠܒܲܪ ܡ̣ܢ ܬܲܪܥܵܐ ܓܵܘܵܝܵܐ ܕܠܸܒܵܐ<EOS> ܕܠܵܐ<EOS>ܢܵܘܒܸܿܕܼ ܚܲܝܵܘ̈ܗܝ ܒܦܸܗܝܵܐ ܕܚܘܼܫܵܒܹ̈ܐ<EOS>ܡ̣ܢ ܒܵܬܲܪ ܗܵܢܵܐ ܫܘܼܚܠܵܦܵܐ ܕܤܘܼ̈ܟܵܠܹܐ ܐܸܢ ܡܸܬܼܢܛܲܪ<EOS>ܗܵܘܢܵܐ ܡ̣ܢ ܦܸܗܝܵܐ ܕܚܘܼܒܵܒܹ̈ܐ ܐܵܬܹ̇ܐ ܒܵܬܼܪܹܗ ܫܘܼܚܠܵܦܵܐ<EOS>ܐ̄ܚܪܹܢܵܐ ܕܪܸܚܡܬܼܵܐ ܕܡܲܙܡܘܹܪܹ̈ܐ ܘܲܕܼܩܸܪܝܵܢܵܐ<EOS> ܘܗܵܟܼܘܵܬܼ<EOS>ܪܵܬܼܚܵܐ ܫܲܠܗܹܒܼܝܼܠܵܬܼܵܐ ܕܡܲܙܡܘܿܪܹ̈ܐ ܘܲܕܼܩܸܪܝܵܢܵܐ ܒܓܼܵܘ ܠܸܒܵܐ<EOS>ܕܐܸܢ ܡܸܫܟܿܚܵܐ ܐܵܦ ܟܲܕܼ ܝܵܬܹ̇ܒܼ ܐ̄ܢܵܫ ܠܡܸܫܩܲܠ ܤܲܝܒܲܪܬܵܐ<EOS>ܗܵܘܢܵܐ ܡ̣ܢ ܠܓܼܵܘ ܒܡܲܙܡܘܿܪܹ̈ܐ ܘܲܒܼܩܸܪܝܵܢܵܐ ܥܢܸܐ<EOS> ܠܗܵܢܵܐ<EOS>ܫܘܼܚܠܵܦܵܐ ܡܲܥܒܿܕܵܢܘܼܬܼܵܐ ܕܫܹܐܕܼܵܐ ܕܫܘܼܒܼܚܵܐ ܤܪܝܼܩܵܐ ܢܲܩܝܼܦܵܐ<EOS>ܠܹܗ<EOS> ܐܸܠܵܐ ܒܨܝܼ ܘܲܚܙܝܼ ܡܵܐ ܕܲܡܫܲܡܸܫ ܐܲܢ̄ܬܿ ܘܩܵܪܹܐ ܐܸܢ<EOS>ܡܸܛܠ ܪܸܚܡܬܼܵܐ ܕܐܲܠܵܗܵܐ ܡܫܲܡܸܫ ܐܲܢ̄ܬܿ<EOS> ܐܵܘ ܕܲܠܡܵܐ<EOS>ܡܸܬܿܬܿܨܝܼܪ̈ܵܢ ܒܹܗ ܕܸܡ̈ܘܬܼܵܐ ܐ̄ܚܪ̈ܢܝܵܬܼܵܐ ܕܡܸܛܠܵܬܼܗܹܝܢ ܥܵܒܹ̇ܕܼ<EOS>ܬܸܫܡܸܫܬܹܿܗ ܘܩܸܪܝܵܢܹܗ<EOS>ܬܘܼܒܼ ܕܹܝܢ ܒܵܬܲܪ ܗܵܢܵܐ ܫܘܼܚܠܵܦܵܐ ܕܡܲܙܡܘܿܪܹ̈ܐ ܘܲܕܸܩܪܝܵܢܵܐ<EOS>ܐܵܬܹ̇ܐ ܒܵܬܼܪܹܗ ܫܘܼܚܠܵܦܵܐ ܐ̄ܚܪܹܢܵܐ ܐܸܢ ܡܚܲܝܲܪܪ ܗܵܘܢܵܐ<EOS>ܡ̣ܢ ܚܘܼܫܵܒܹ̈ܐ ܕܫܘܼܒܼܚܵܐ ܤܪܝܼܩܵܐ<EOS> ܕܐܝܼܬܸܝܗ̇ ܬܪܝܼܥܘܼܬܼ<EOS>ܕܸܡ̈ܥܹܐ ܘܡܲܦܘܼܠܬܼܵܐ ܐܲܡܝܼܢܬܼܵܐ ܕܲܩܕܼܵܡ ܨܠܝܼܒܼܵܬܐ<EOS> ܗܵܠܹܝܢ<EOS>ܕܸܡ̈ܥܹܐ ܠܵܘ ܕܥܸܨܝܵܢܵܐ ܐܝܼܬܲܝܗܹܝܢ ܐܵܦܠܵܐ ܨܸܒܼܝܵܢܵܐ ܫܲܠܝܼܛ<EOS>ܥܠܲܝܗܹܝܢ<EOS> ܐܸܠܵܐ ܒܲܠܚܘܿܕܼ ܢܘܼܪܵܐ ܫܵܓܼ̇ܪܵܐ ܠܢܲܦܫܵܐ ܡ̣ܢ<EOS>ܠܓܸܵܘ ܘܦܲܓܼܪܵܐ ܡ̣ܢ ܠܒܲܪ<EOS> ܡܲܫܦܲܥ ܕܸܡ̈ܥܹܐ<EOS> ܗܵܢܵܐ ܫܘܼܚܠܵܦܵܐ<EOS>ܕܗܵܠܹܝܢ ܕܸܡ̈ܥܹܐ ܬܚܘܼܡܵܐ ܐܝܼܬܼܵܘܗܝ ܕܒܹܝܬܼ ܕܲܟܼܝܘܼܬܼܵܐ<EOS>ܠܫܲܦܝܘܼܬܼܵܐ<EOS> ܠܥܸܠ ܡ̣ܢ ܐܲܬܼܪܵܐ ܓܹܝܪ ܕܕܲܟܼܝܘܼܬܼܵܐ ܐܝܼܬܲܝܗܹܝܢ<EOS>ܘܲܠܬܲܚܬܿ ܡ̣ܢ ܐܲܬܼܪܵܐ ܕܫܲܦܝܘܼܬܼܵܐ<EOS> ܒܪܲܡ ܕܹܝܢ ܗ̤ܢܝܢ ܡܲܥ̈ܠܵܢ<EOS>ܠܹܗ ܠܗܵܘܢܵܐ ܠܐܲܬܼܪܵܐ ܕܫܲܦܝܘܼܬܼܵܐܐ<EOS>ܡ̣ܢ ܒܵܬܲܪ ܕܹܝܢ ܗܵܕܸܐ ܡܲܥܒܿܕܼܵܢܘܼܬܼܵܐ ܕܗܵܠܹܝܢ ܕܸܡ̈ܥܹܐ<EOS>ܗܵܘ̇ܝܵܐ ܠܘܵܬܼ ܗܵܘܢܵܐ ܡܲܥܒܿܕܼܵܢܘܼܬܼܵܐ ܕܬܲܪܬܸܿܝܢ ܬܹܐܘܿܪ̈ܝܼܵܣ<EOS>ܗܢ̇ܘ ܕܹܝܢ ܕܕܝܼܢܵܐ ܘܕܲܒܼܛܝܼܠܘܼܬܼܵܐ<EOS> ܘܡ̣ܢ ܚܙܵܟܼܵܐ ܕܗܵܠܹܝܢ<EOS>ܢܵܦܠܵܐ ܒܢܲܦܫܵܐ ܪܸܚ̱ܡܬܼܵܐ ܕܲܒܼܢܲܝ̈ܢܵܫܵܐ<EOS> ܘܒܼܵܥܘܼܬܼܵܐ ܐܲܡܝܼܢܬܼܵܐ<EOS>ܕܥܲܠ ܦܘܼܢܵܝܗܘܿܢ<EOS> ܕܡܵܐ ܕܚܵܐܲܪ ܗܵܘܢܵܐ ܠܓܼܵܘ ܡܸܢܹܗ<EOS>ܚܵܙܹ̇ܐ ܠܟܼܠܗܘܿܢ ܒܲܕܼܡܘܼܬܼܵܐ ܕܨܲܠܡܵܐ ܕܐܸܬܼܒܿܪܝܼܘ ܒܹܗ<EOS> ܠܲܝܬܿ<EOS>ܗܵܪܟܵܐ ܒܗܵܕܸܐ ܚܙܵܬܼܵܐ ܕܗܵܢܵܐ ܫܘܼܚܠܵܦܵܐ ܚܲܛܵܝܵܐ ܘܙܲܕܿܝܼܩܵܐ<EOS>ܘܠܵܐ ܥܲܒܼܕܵܐ ܘܒܲܪ ܚܸܐܪܹ̈ܐ<EOS> ܘܠܵܐ ܓܙܘܼܪܬܵܐ ܘܥܘܼܪܠܘܼܬܼܵܐ<EOS> ܘܠܵܐ<EOS>ܕܸܟܼܪܵܐ ܘܢܸܩܒܿܬܼܵܐ ܐܸܠܵܐ ܟܠ ܘܲܒܼܟܼܠܢܵܫ ܡܫܝܼܚܵܐ ܢܸܬܼܚܙܸܐ<EOS>ܒܵܬܲܪ ܗܵܢܵܐ ܫܘܼܚܠܵܦܵܐ<EOS> ܐܵܬܹ̇ܐ ܒܵܬܼܪܹܗ ܫܘܼܠܵܦܵܐ ܐ̄ܚܪܸܢܵܐ<EOS>ܕܢܸܒܼܗܹ̈ܐ ܢܵܒܼ̇ܗܝܼܢ ܘܤܵܠܹ̇ܩܝܼܢ ܒܵܓܼܵܘ ܠܸܒܵܐ<EOS> ܘܐܝܼܬܲܝܗܘܿܢ ܒܲܕܼܡܘܼܬܼ<EOS>ܢܘܼܗܪܵܐ ܕܲܡܡܲܙܓܼܵܐ ܒܢܘܼܪܵܐ<EOS> ܒܗܵܢܵܐ ܫܘܼܚܠܵܦܵܐ ܡܲܥܒܿܕܼܵܢܘܼܬܼܵܐ<EOS>ܝܲܬܿܝܼܪܬܵܐ ܐܝܼܬܼ<EOS> ܘܲܒܼܪܸܓܼܫܵܐ ܬܠܝܼܬܼܵܝܵܐ ܘܒܲܪܒܼܝܼܥܵܝܵܐ ܗܵܘ̇ܝܵܐ<EOS>ܡ̣ܢ ܒܵܬܲܪ ܗܵܕܸܐ ܡܲܥܒܿܕܵܢܘܼܬܼܵܐ ܐܵܬܹ̇ܐ ܒܵܬܼܪܵܗ̇ ܫܘܼܠܵܦܵܐ<EOS>ܐ̄ܚܪܹܢܵܐ ܕܲܡܝܲܬܲܪ ܡ̣ܢ ܗܵܢܵܐ<EOS> ܗܵܘ̇ܝܵܐ ܡܲܥܒܿܕܼܵܢܘܼܬܼܵܐ ܠܪܸܓܼܫܵܐ<EOS>ܬܪܲܝܵܢܵܐ ܒܲܠܚܘܿܕܼ<EOS> ܟܲܕܼ ܫܵܡܲ݁ܥ ܩܵܠܵܐ ܕܠܸܥܙܵܐ ܩܲܛܝܿܢܵܐ<EOS>ܕܬܸܫܒܿܘܿܚܬܼܵܐ ܕܠܵܐ ܡܨܹܝܢ ܙܵܘ̈ܥܹܐ ܕܦܲܓܼܪܵܐ ܘܲܕܼܢܲܦܫܵܐ<EOS>ܡܲܝܬܹܿܝܢ ܠܹܗ ܠܪܘܼܟܵܒܼܵܐ ܕܠܸܫܵܢܵܐ<EOS> ܗܵܢܵܐ ܫܘܼܚܠܵܦܵܐ ܘܗܵܕܸܐ<EOS>ܬܸܫܒܿܘܿܚܬܼܵܐ ܕܥܵܠܡܵܐ ܚܲܕܼܬܼܵܐ ܐܝܼܬܹܝܗ̇<EOS> ܗܵܝ̇ ܕܗ̤ܝ<EOS>ܐܝܼܬܹܝܗ̇ ܪܲܗܒܼܘܿܢܵܐ ܕܛܵܒܼ̈ܬܼܵܐ ܕܲܥܬܼ̈ܝܼܕܼܵܢ<EOS> ܡܸܛܠ ܕܗܵܕܲܐ<EOS>ܗ̣̄ܝ ܡܲܥܒܿܕܼܵܢܘܼܬܼܵܗ̇ ܕܗܵܝ̇ ܪܘܼܚܵܐ ܕܐܸܡ݂ܲܪ ܛܘܼܒܼܵܢܵܐ<EOS>ܫܠܝܼܚܵܐ ܕܲܡܨܲܠܝܵܐ ܚܠܵܦ ܩܲܕܿܝܼ̈ܫܹܐ<EOS> ܒܗܵܢܵܐ ܫܘܼܚܠܵܦܵܐ<EOS>ܡܸܬܼܚܲܙܝܵܐ ܠܵܟ ܥܢܵܢܵܐ ܕܲܟܼܪ̈ܘܿܒܹܿܐ ܡܸܬܼܝܲܕܼܥܵܢܹ̈ܐ<EOS> ܐܵܦ<EOS>ܩܵܠܹ̈ܐ ܩܲܛܝܼܢܹ̈ܐ ܕܝܼܠܗܘܿܢ ܫܵܡܲ݁ܥ ܐܲܢ̄ܬܿ<EOS> ܗܵܢ̇ܘܿܢ ܕܡܵܐ<EOS>ܕܡܸܬܼܦܲܫܛܝܼܢ ܥܲܡܗܘܿܢ ܡܸܬܼܚܲܕܼ ܡܲܕܿܥܵܟ ܒܬܸܫܒܿܘܿܚܬܼܵܐ<EOS>ܕܪܘܼܡܪܵܡܵܐ<EOS>ܡ̣ܢ ܒܵܬܲܪ ܗܵܕܸܐ ܬܸܫܒܿܘܿܚܬܼܵܐ<EOS> ܡܸܫܬܲܬܲܩ ܗܵܘܢܵܐ ܘܡܸܬܼܒܲܠܲܥ<EOS>ܒܢܘܼܗܪܵܐ ܕܲܚܙܵܟܼܵܐ ܕܬܹܐܘܿܪܝܵܐ ܗܵܝ̇ ܪܵܡܬܼܵܐ ܘܲܡܥܲܒܠܝܬܼܵܐ ܐܲܝܟ<EOS>ܢܘܼܢܵܐ ܒܝܲܡܵܐ<EOS> ܒܗܵܢܵܐ ܫܘܼܚܠܵܦܵܐ ܡܸܬܼܚܲܠܛ ܗܵܘܢܵܐ ܥܲܡ ܗܵܝ̇<EOS>ܤܵܥܘܿܪܘܼܬܼܵܐ ܕܡܲܥܒܼܕܼܵܐ ܚܲܕ<EOS> ܠܵܐ ܓܹܝܪ ܡܸܬܼܦ̱ܪܸܫ<EOS>ܢܘܼܗܪܸܗ ܕܗܵܘܢܵܐ ܡ̣ܢ ܝܲܡܵܐ ܗܵܘ̇ ܕܒܹܗ ܤܵܚܹ̇ܐ<EOS> ܒܗܵܢܵܐ<EOS>ܫܘܼܚܠܵܦܵܐ ܠܪܸܓܼܫܵܐ ܩܲܕܼܡܵܝܵܐ ܐܝܼܬܼ ܡܲܥܒܿܕܼܵܢܘܼܟܼܵܐ ܒܲܠܚܘܿܕܼ<EOS>ܡ̣ܢ ܒܵܬܲܪ ܗܵܢܵܐ ܫܘܼܚܠܵܦܵܐ ܐܵܬܹ̇ܐ ܒܵܬܼܪܹܗ ܗܵܢܵܐ ܫܘܼܚܠܵܦܵܐ<EOS>ܕܠܵܒܼ̇ܫܵܐ ܠܹܗ ܠܒܲܪܢܵܫܵܐ ܢܘܼܪܵܐ ܡ̣ܢ ܦܲܤܲܬܼ ܪܸܓܼܠܹܗ ܥܕܲܡܵܐ<EOS>ܠܡܘܼܚܹܗ<EOS> ܕܡܵܐ ܕܚܵܐܲܪ ܒܲܪܢܵܫܵܐ ܗ̤ܘ ܒܹܗ ܠܵܐ ܚܵܙܹ̇ܐ<EOS>ܠܦܲܓܼܪܵܐ ܡܪܲܟܿܒܼܵܐ<EOS> ܐܸܠܵܐ ܐܸܢ ܠܗܵܝ̇ ܢܘܼܪܵܐ ܕܲܠܒܼܝܼܫ ܗܢ̇ܘ<EOS>ܫܘܼܚܠܵܦܵܐ ܕܐܸܡ݂ܲܪ ܥܠܵܘܗܝ ܩܲܕܿܝܼܫܵܐ ܡܵܪܝ ܐܹܘܲܓܼܪܝܼܣ<EOS>ܟܲܕܼ ܡܦܲܪܸܫ ܝܼܕܲܘܼܥܬܼܵܢܹ̈ܐ ܡ̣ܢ ܐܲܝܠܹܝܢ ܕܠܵܐ ܩܢܹܝܢ ܝܼܕܲܥܬܼܵܐ<EOS>ܐܡ̇ܪ ܓܹܝܪ ܗܵܟܲܢܵܐ<EOS> ܕܐܲܝܠܹܝܢ ܕܗܵܫܵܐ ܓܘܼܫܡܹ̈ܐ ܩܲܛܝܼܢܹ̈ܐ<EOS>ܕܪܘܼܚ ܩܢܹܝܢ ܒܥܵܠܡܹ̈ܐ ܕܲܗܘ̤ܵܘ ܡܲܡܠܟܼܝܼܢ<EOS> ܐܲܝܠܹܝܢ ܕܹܝܢ<EOS>ܕܲܒܼܦܲܓܼܪܵܐ ܦܵܠܘܿܚܵܐ ܟܕܝܼܢܝܼܢ ܒܥܵܠܡܹ̈ܐ ܕܲܥܬܼܝܼܕܹܝܢ ܢܲܡܠܟܼܘܼܢ<EOS>ܟܲܕܼ ܓܘܼܫܡܹ̈ܐ ܩܲܛܝܼܢܹ̈ܐ ܩܵܪܸܐ ܠܦܲܓܼܪܹ̈ܐ ܕܩܲܕܿܝܼ̈ܫܹܐ ܕܐܸܬܼܡܲܛܝܼܘ<EOS>ܠܗܵܢܵܐ ܫܘܼܚܠܵܦܵܐ ܕܐܸܡ̇ܪܹܬܼ<EOS> ܘܲܕܼܠܵܐ ܐ̄ܢܵܫ ܢܸܬܼܦܲܠܲܓܼ<EOS>ܥܲܠ ܗܵܠܹܝܢ ܡܲܝܬܹܿܝܢ ܠܹܗ ܤܵܗܕܿܘܼܬܼܵܐ ܐ̄ܚܪܹܟܼܵܐ ܕܝܲܬܿܝܼ ܢܸܫܬܲܪܲܪ<EOS>ܥܲܠ ܗܵܠܹܝܢ<EOS> ܐܡ̇ܪ ܓܹܝܪ ܛܘܼܒܼܵܢܵܐ ܦܵܠܵܕܲܝܼܣ ܡܸܛܠ ܐܲܒܵܐ<EOS>ܐܲܪܤܵܢܝܼܣ ܗܵܟܲܢܵܐ<EOS> ܟܕܲܕܼ ܦܵܐܹ̇ܡ ܒܲܨܠܘܿܬܼܵܐ ܘܲܗܘ̤ܵܐ ܠܘܵܬܹܗ<EOS>ܗܵܢܵܐ ܫܘܼܚܠܵܦܵܐ<EOS> ܕܲܗܘ̤ܵܐ ܟܠܹܗ ܐܲܝܟܼ ܢܘܼܪܵܐ<EOS> ܐܸܬܼ݂ܵܐ<EOS>ܐ̄ܢܵܫ ܡ̣ܢ ܐܲܚܹ̈ܐ ܓܲܒܼܪܵܐ ܝܲܕܿܘܼܥܬܼܵܢܸܐ ܘܲܚܙ̣ܵܝܗܝ ܠܤܵܒܼܵܐ<EOS>ܡ̣ܢ ܟܵܘܟܼܵܐ ܕܐܝܼܬܼܵܘܗܝ ܟܠܹܗ ܐܲܝܟ ܢܘܼܪܵܐ<EOS> ܘܐܲܤܗܸܕܼ<EOS>ܡܲܟܼܬܿܒܼܵܢܵܐ ܥܲܠ ܐܲܚܵܐ ܗܵܘ̇ ܕܫܵܘܹ̇ܐ ܗ̄ܘ̣ܵܐ ܠܲܚܙܵܬܼܵܐ ܗܵܕܹܐ<EOS>ܡܸܛܠ ܕܚܲܙܵܝܵܐ ܐܝܼܬܼܵܘܗܝ ܗ̄ܘ̣ܵܐ ܕܲܚ̣ܙܵܝܗܝ ܠܐܲܒܼܵܐ ܐܲܪܤܢܝܼܣ ܒܗܵܢܵܐ<EOS>ܫܘܼܚܠܵܦܵܐ<EOS>ܝܘ<EOS>ܫܘܼܚܠܵܦܵܐ<EOS> ܬܘܼܒܼ ܡ̣ܢ ܒܵܬܲܪ ܗܵܢܵܐ ܫܘܼܚܠܵܦܵܐ ܗܵܘܹ̇ܐ ܫܘܼܚܠܵܦܵܐ<EOS>ܐ̄ܚܪܹܢܵܐ<EOS> ܕܒܼܐܓܲܪܟܵܐ ܠܵܐ ܡܸܬܼܟܹܬܸܒܼ<EOS> ܒܲܚܠܘܿܕܼ ܕܲܥ ܕܡܸܗܘܵܐ<EOS>ܗܵܘܹ̇ܐ<EOS> ܘܐܵܬܹܗ ܗܵܕܲܐ ܗ̣̄ܝ<EOS> ܕܠܲܝܬܿ ܬܪܹܝܢ ܘܲܬܼܠܵܬܼܵܐ<EOS> ܐܵܦܠܵܐ<EOS>ܪܒܼܝܼܥܵܝܘܼܬܼܵܐ ܡܸܬܼܦܲܪܫܵܐ ܒܲܚܡܝܼܫܵܝܘܼܬܼܵܐ<EOS> ܐܸܠܵܐ ܚܲܕܼ ܡܸܬܼܦܫܸܛ<EOS>ܘܲܐ̄ܚܪܹܢܵܐ ܡܸܬܼܩܲܛܲܢ<EOS> ܘܬܼܘܼܪܤܵܝܵܐ ܕܲܬܼܪܲܝܗܘܿܢ ܚܲܕܼ ܐܝܼܬܼܵܘܗܝ<EOS>ܒܗܵܢܵܐ ܫܘܼܚܠܵܦܵܐ<EOS>ܒܗܵܠܹܝܢ ܕܹܝܢ ܬܪܹܝܢ ܫܘܙܼܚܠܵܦܹ̈ܐ ܕܐܸܡ̇ܪܹܬܼ<EOS> ܐܲܝܟܼ ܡܲܥܒܿܕܼܵܢܘܼܬܼܵܐ<EOS>ܠܪܸܓܼܫܵܐ ܩܲܕܼܡܵܝܵܐ ܘܲܠܗܵܘ̇ ܚܡܝܼܫܵܝܵܐ ܬܘܼܒܼ ܡ̣ܢ ܒܵܬܲܪ<EOS>ܗܵܢܵܐ ܫܘܼܚܠܵܦܵܐ ܐܵܬܹ̇ܐ ܒܵܬܼܪܹܗ ܫܘܼܚܠܵܦܵܐ ܐ̄ܚܪܹܢܵܐ<EOS>ܕܚܲܕܼܘܼܬܼܵܐ<EOS> ܐܵܦ ܬܪܝܼܥܘܼܬܼ ܕܸܡ̈ܥܹܐ ܐܝܼܬܼ ܒܹܗ<EOS> ܘܠܵܐ ܝ̇ܕܥ<EOS>ܒܲܪܢܵܫܵܐ ܡܵܢܲܐ ܗ̣̄ܝ ܥܸܠܬܼܵܗ̇ ܕܗܵܕܸܐ ܚܲܕܼܘܼܟܼܵܐ<EOS> ܒܲܠܚܘܿܕܼ<EOS>ܕܚܵܙܹ̇ܐ ܝ̇ܕܥ<EOS> ܕܡܸܛܠ ܡܵܢܵܐ ܚܵܙܹ̇ܐ ܠܵܐ ܡܦܵܣ ܗܵܪܟܵܐ<EOS>ܡܲܥܒܿܕܼܵܢܘܼܬܼܵܐ ܐܝܼܬܼ ܠܪܸܓܼܫܵܐ ܪܒܼܝܼܥܵܝܵܐ ܘܲܬܼܠܝܼܬܼܵܝܵܐ<EOS> ܡܸܛܠ<EOS>ܕܡܲܥܒܿܕܼܵܢ̈ܘܵܬܼܵܐ ܕܗܵܠܹܝܢ ܬܪܹ̈ܝܢ ܪܸ̈ܓܼܫܹܐ ܢܲܩ̈ܝܼܦܵܐ ܠܲܚܕܼܵܪܹ̈ܐ<EOS>ܒܵܬܲܪ ܗܵܢܵܐ ܫܘܼܚܠܵܦܵܐ ܗܵܘܹ̇ܐ ܫܘܼܚܠܵܦܵܐ ܕܲܬܼܪܝܼܥܘܼܬܼ<EOS>ܡܲܡܠܠܵܐ ܪܘܼܚܵܢܵܐ<EOS> ܕܐܝܼܬܹܝܗ̇ ܡܲܥܒܿܕܼܵܢܘܼܬܼܵܐ ܕܪܸܓܼܫܵܐ ܬܪܲܝܵܢܵܐ<EOS>ܥܲܠ ܡܲܥܒܿܕܼܵܢ̈ܘܵܬܼܵܐ ܕܛܲܝܒܿܘܼܬܼܵܐ ܥܕܲܡܵܐ ܠܗܵܪܟܵܐ ܐܲܝܟ<EOS>ܡܵܐ ܕܲܤܦܲܩܢܲܢ ܐܵܘܕܲܥܢܵܟܼ<EOS>ܢܹܐܡܲܪ ܕܹܝܢ ܗܵܫܵܐ ܐܘܿ ܚܲܒܿܝܼܒܼܝ<EOS> ܥܲܠ ܛܘܼܥܲܝܝ ܕܡܵܪ̈ܘܿܕܸܐ<EOS>ܗܵܘ̇ ܕܡܸܬܿܕܲܡܝܵܐ ܒܲܫܪܵܪܵܐ<EOS> ܩܲܕܼܡܵܝܲܬܼ ܕܹܝܢ ܐܡ̇ܪܢܵܐ ܥܲܠ<EOS>ܫܘܼ̈ܚܠܵܦܹܐ ܕܤܵܥܘܿܪܘܼܬܼܵܐ ܕܚܲܡܝܼܡܘܼܬܼܵܐ<EOS> ܡܫܲܪܸܐ ܕܹܝܢ ܫܹܐܕܼܵܐ<EOS>ܕܙܵܬܝܘܼܬܼܵܐ ܕܢܸܥܒܸܿܕܼ ܚܲܡܝܼܡܘܼܬܼܵܐ ܠܘܵܬܼ ܦܵܠܘܿܚܹ̈ܐ ܗܵܟܲܢܵܐ<EOS> ܟܲܕܼ<EOS>ܡܫܲܪܸܐ ܚܲܡܝܼܡܘܼܬܹܗ ܡ̣ܢ ܪܹܫܵܐ<EOS> ܘܢܵܚ̇ܬܼܵܐ ܐܲܝܟ ܕܲܠܬܲܚܬܿ<EOS>ܝܘ<EOS>ܟܲܕܼ ܝܘܼܩܪܵܐ ܤܲܓܿܝܼܵܐܐ ܤܵܡܹ̇ܟ ܥܲܠ ܪܹܫܵܐ<EOS> ܘܲܫܓܼܝܼܫܘܼܬܼܵܐ ܕܝܼܠܹܗ<EOS>ܕܪܹܫܵܐ ܘܝܘܼܩܪܵܐ ܘܛܲܝܒܿܝܼܥܘܼܬܼܵܐ ܕܫܸܢܬܼܵܐ ܤܲܓܿܝܼܐܟܵܐ<EOS> ܟܲܕܼ ܥܕܲܟܹܿܝܠ<EOS>ܙܲܪܥܵܐ ܕܒܼܝܼܫܘܼܬܹܗ ܠܵܐ ܡܸܫܟܲܚ ܙܪܲܥ ܠܹܗ ܥܲܕܼ ܫܵܥܬܼܵܐ<EOS>ܟܲܕܼ ܡܵܠܹ̇ܟ ܠܹܗ ܕܠܵܐ ܡܸܬܼܒܿܥܸܐ ܒܗܵܕܸܐ ܤܵܥܘܿܪܘܼܟܼܵܐ ܠܵܐ ܩܸܪܝܵܢܵܐ<EOS>ܐܵܦܠܵܐ ܡܲܙܡܲܘܿܪܹ̈ܐ<EOS> ܐܸܢ ܕܹܝܢ ܡܸܫܬܿܡܲܥ ܠܹܗ ܒܲܪܢܵܫܵܐ ܗܵܟܼܘܵܬܼ<EOS>ܡܲܤܓܸܿܐ ܠܵܗ̇ ܠܚܲܡܝܼܡܘܼܬܹܗ ܥܕܲܡܵܐ ܕܥܵܒܹ̇ܕܼ ܢܸܟܼܝܵܢܵܐ ܒܡܘܼܚܵܐ<EOS>ܘܐܢܗ̤ܘ ܕܠܵܐ ܡܸܫܬܿܡܲܥ ܠܡܸܠܟܹܿܗ<EOS> ܘܲܡܫܲܪܹܐ ܒܡܲܙܡܘܿܪܵܐ<EOS>ܘܲܒܼܩܸܪܝܵܢܵܐ ܗܵܝܕܹܿܝܢ ܢܵܚܹ̇ܬܼ ܘܩܵܪܲܚ̣ ܠܵܗ̇ ܠܚܲܡܝܼܡܘܼܬܹܗ<EOS>ܚܕܼܵܪ̈ܝ ܠܸܒܵܐ<EOS> ܐܵܘ ܒܝܲܨܵܐ ܠܩܘܼܒܼܠܹܗ ܕܠܸܒܵܐ<EOS> ܐܵܬ̤ܵܐ<EOS>ܕܡܲܛ̱ܥܝܵܢܘܼܬܹܗ ܗܵܕܲܐ ܗ̣̄ܝ<EOS> ܥܲܡܹܗ ܕܲܡܫܲܪܝܵܐ ܚܲܡܝܼܡܘܼܬܼܵܐ<EOS>ܕܝܼܠܹܗ ܬܵܢܘܿܒܼܘܼܬܼܵܐ ܡܫܲܪܝܵܐ ܒܦܲܓܼܪܵܐ<EOS> ܘܲܫܓܼܝܼܫܘܼܬܼܵܐ<EOS>ܕܚܘܼܫܵܒܸ̈ܐ ܕܫܘܼܒܼܚܵܐ ܤܪܝܼܩܵܐ ܡ̣ܢ ܠܓܼܵܘ<EOS> ܘܤܘܼܟܿܠܹ̈ܐ<EOS>ܕܹܨܒܼ̈ܘܿܬܼܵܐ ܕܠܲܝܬܿ ܠܗܹܝܢ ܛܲܥܡܵܐ<EOS> ܗܵܪܟܵܐ ܦܸܗܝܵܐ<EOS>ܕܚܘܼܫܵܒܸ̈ܐ ܝܲܬܿܝܼܪ ܡܸܫܬܲܠܲܛ ܥܲܠ ܗܵܘܢܵܐ<EOS> ܐܵܦ ܤܵܘܩܵܐ<EOS>ܕܛܵܥܝܼܘܼܬܹܗ ܥܵܒܹ̇ܕܼ ܗܵܪܟܵܐ ܒܗܵܢܵܐ ܫܘܼܚܠܵܦܵܐ<EOS> ܒܪܲܡ<EOS>ܕܹܝܢ ܐܵܬ̤ܵܐ ܕܤܵܘܩܵܐ ܕܝܼܠܹܗ ܗܵܕܹܐ ܐܝܼܬܹܝܗ̇<EOS> ܕܲܟܼܡܵܐ<EOS>ܕܥܵܛܲ݁ܪ ܡܥܝܼܤܘܼܬܼܵܐ ܕܚܘܼܫܵܒܹ̈ܐ ܡܲܡܠܟܼܵܐ ܒܢܲܦܫܵܐ<EOS> ܐܵܦ<EOS>ܤܵܘܩܹܗ ܡ̣ܢ ܟܝܵܢܹ̈ܐ ܕܒܸܪ̈ܝܵܬܼܵܐ ܥܵܒܸ̇ܕ ܠܹܗ<EOS> ܒܗܵܝ̇ ܕܐܝܼܬܼ<EOS>ܠܹܗ ܕܡܘܼܬܼܵܐ<EOS> ܠܤܵܘܩܵܐ ܕܹܝܢ ܕܛܲܝܒܿܘܼܬܼܵܐ ܠܲܝܬܿ ܠܹܗ<EOS>ܕܡܘܼܬܼܵܐ ܡ̣ܢ ܚܕܼܵܐ ܡ̣ܢ ܗܵܠܹܝܢ ܕܒܲܐܪܥܵܐ ܕܲܠܗܵܢܵܐ ܪܸܓܼܝܼܫܵܐ<EOS>ܡܚܲܝܲܢ<EOS> ܗܵܘ̇ܟܵܐ ܫܲܗܪܵܐ ܘܡܲܦܘܼܠܬܼܵܐ ܕܲܩܕܼܵܡ ܨܠܝܼܒܼܵܐ<EOS>ܡܸܬܼܒܲܥܝܵܐ ܠܦܵܠܘܿܚܹ̈ܐ ܥܕܲܡܵܐ ܕܥܵܒܲ݁ܪ ܢܸܤܝܘܿܢܵܐ ܗܵܢܵܐ<EOS>ܬܘܼܒܼ ܕܹܝܢ ܡܫܲܢܸܐ ܒܥܸܠܕܿܒܼܵܒܼܵܐ ܠܘܵܬܼ ܗܲܕܵܡܹ̈ܐ ܬܠܝܼܬܼܵܝܹ̈ܐ<EOS> ܘܲܡܫܲܪܸܐ<EOS>ܘܲܡܫܲܪܸܐ ܘܩܵܕܲܚ ܠܵܗ̇ ܠܚܲܡܝܼܡܘܼܬܹܗ<EOS> ܘܥܲܡܵܗ̇ ܚܘܼܫܵܒܹ̈ܐ<EOS>ܕܙܵܢܝܼܘܼܬܼܵܐ<EOS> ܗܵܕܸܐ ܕܹܝܢ ܤܵܠ̇ܩܵܐ ܥܕܲܡܵܐ ܠܟܼܘܼ̈ܠܝܵܬܼܵܐ<EOS> ܤܲܡܹܗ ܕܹܝܢ<EOS>ܕܗܵܢܵܐ ܢܸܤܝܘܿܢܵܐ ܐܝܼܬܼܵܘܗܝ ܨܵܘܡܵܐ ܘܫܲܗܪܵܐ ܐܲܡܝܼܢܵܐ<EOS>ܘܲܓܼܠܝܼܙܘܼܟܼܵܐ ܕܡ̣ܢ ܫܸܩܝܵܐ ܕܡܲܝ̈ܵܐ ܐܵܦ ܗܠܲܟܼܬܼܵܐ ܐܲܡܝܼܢܬܼܵܐ ܥܲܡ<EOS>ܡܲܙܡܘܿܪܵܐ ܘܩܸܪܝܵܢܵܐ<EOS> ܘܗܵܝ̇ ܕܠܵܐ ܢܸܕܼܡܲܟ ܐ̄ܢܵܫ ܟܲܕܼ ܡܲܓܸܿܣ<EOS>ܐܸܠܵܐ ܟܲܕܼ ܝܲܬܿܝܼܒܼ ܐܵܘ ܟܲܕܼ ܩܵܐܹ̇ܡ ܥܲܠ ܪܸ̈ܓܼܠܵܘܗܝ ܟܡܵܐ<EOS>ܙܲܒܼܢܵܐ ܕܐܝܼܬܼܵܘܗܝ ܒܗܵܢܵܐ ܢܸܤܝܘܿܢܵܐ<EOS>ܬܘܼܒܼ ܕܹܝܢ ܥܲܠ ܫܘܼ̈ܚܠܵܦܹܐ ܐ̄ܚܪ̈ܢܹܐ ܕܕܸܡ̈ܘܵܬܼܵܐ ܕܡ̣ܢ ܫܹܐܕܹ̈̄ܐ<EOS>ܡܸܬܼܚܵܘ̈ܝܵܢ ܫܡܲܥ<EOS> ܟܠ ܐܸܡܲܬܼܝ ܕܚܵܙܹ̇ܐ ܐܲܢ̄ܬܿ ܒܬܹܐܘܿܝܼܵܐ<EOS>ܕܡܘܼܟܼܵܐ ܕܢܘܼܪܵܐ ܕܲܡܪܲܟܿܒܼܵܐ ܕܲܥ ܘܲܚܙܝܼ ܕܗܵܢܵܐ ܦܲܚܵܐ<EOS>ܗ̣ܘ ܕܲܢܟܼܝܼܬܼܵܐ ܕܨܵܒܹ̇ܐ ܕܲܢܨܘܼܕܵܟ ܒܹܗ ܠܐܲܒܼܕܵܢܵܐ<EOS> ܐܸܠܵܐ ܐܲܢ̄ܬܿ<EOS>ܐܘܿ ܦܵܠܘܿܚܵܐ ܟܲܫܝܼܪܵܐ ܐܹܨܕ ܚܝܵܪܵܟ ܠܓܼܵܘ ܡ̣ܢ ܕܡܘܼܬܼܵܐ<EOS>ܒܲܪܵܝܬܼܵܐ ܘܡܸܫܟܲܚ ܐܲܢ̄ܬܿ ܠܓܼܵܘ ܕܡܘܼܬܼܵܐ ܕܡܸܬܼܚܲܙܝܵܐ ܟܲܕܼ<EOS>ܡܲܠܝܵܐ ܚܸܫܟܵܐ<EOS> ܡܸܛܠ ܕܒܲܪ ܫܵܥܬܹܗ ܕܢܵܦܠܵܐ ܚܙܵܬܹܗ<EOS>ܕܝܲܕܿܘܼܥܬܼܵܢܵܐ ܥܲܠ ܕܡܘܼܬܼܵܐ ܕܡܸܬܿܬܿܨܝܼܪܵܐ ܩܕܼܵܡܵܘܗܝ<EOS>ܡܸܬܼܦܲܪܤܸܐ ܙܹܐܦܵܐ ܕܛܵܥܝܼܘܼܬܹܗ ܘܐܸܢ ܕܝܼܢ ܒܲܕܼ ܡܘܼܬܼ<EOS>ܐܸܤܦܹܝܵܪܵܐ ܚܵܙܹ̇ܐ ܐܲܢ̄ܬܿ ܩܕܼܵܡܲܝܟ ܐܵܦ ܗܵܕܹܐ ܦܲܢܛܵܤܝܼܵܐ<EOS>ܗ̄ܘ̣ ܕܡ̣ܢ ܫܹܐܕܹ̈ܐ<EOS> ܐܵܘ ܕܡܘܼܬܼ ܟܘܼܪܤܝܵܐ ܐܵܘ ܕܡܲܪܟܲܒܼܬܼܵܐ<EOS>ܐܵܘ ܕܪܵܟܼܫܵܐ ܕܢܘܼܪܵܐ ܗܵܠܹܝܢ ܟܠܗܹܝܢ ܐܘܿ ܐܚܝ ܛܵܥܝܼܘܼܬܼܵܐ<EOS>ܕܫܹܐܕܹ̈ܐ ܐܝܼܬܲܝܗܹܝܢ<EOS> ܘܕܲܒܼܦܵܤܝܼ̈ܩܵܬܼܵܐ ܟܠܡܸܕܲܡ ܕܲܠܒܲܪ ܡܸܢܵܟ<EOS>ܡܸܬܼܚܙܸܐ ܒܗܵܠܹܝܢ ܕܲܡ̈ܘܵܬܼܵܐ ܛܵܥܝܘܼܬܼܵܐ ܗ̣̄ܝ ܕܫܹܐܕܹ̈ܐ<EOS>ܚܸܙܘܵܐ ܗܵܟܹܝܠ ܕܬܹܐܘܿܪܝܵܐ ܦܫܝܼܛܵܐ ܐܝܼܬܼܵܘܗܝ<EOS> ܘܠܲܝܬܿ ܒܹܗ<EOS>ܕܡܘܼܟܼܵܐ ܕܪܘܼܟܵܒܼܵܐ<EOS> ܠܵܐ ܐܸܢ ܠܓܼܵܘ ܡܸܬܼܚܙܸܐ ܘܠܵܐ ܐܸܢ ܠܒܲܪ<EOS>ܫܹܐܕܹ̈ܐ ܕܹܝܢ ܠܓܼܵܘ ܠܲܝܬܿ ܠܗܘܿܢ ܫܘܼܠܛܵܢܵܐ ܕܢܸܥܠܘܼܢ ܘܲܢܚܵܘܘܿܢ ܕܸܡ̈ܘܵܬܼܵܐ<EOS>ܕܛܵܥܝܘܼܬܼܗܘܿܢ<EOS> ܐܸܢ ܕܹܝܢ ܚܵܙܹ̇ܐ ܐܲܢ̄ܬܿ ܒܲܙܒܲܢ ܠܓܼܵܘ ܡܸܢܵܟ<EOS>ܒܲܕܡܘܼܬܼ ܐܸܤܦܹܝܵܪܐ ܐܘܿ ܟܵܘܟܿܒܼܵܐ ܠܵܐ ܬܸܬܿܙܝܼܥ<EOS> ܡܸܛܠ<EOS>ܕܡܸܬܼܚܲܙܝܵܐ ܐܵܦ ܢܲܦܫܵܐ ܒܗܵܠܹܝܢ ܫܘܼ̈ܚܠܵܦܹܐ<EOS> ܐܸܠܵܐ ܐܲܢ̄ܬܿ ܡ̣ܢ<EOS>ܗܵܠܹܝܢ ܕܡ̣ܢ ܠܒܲܪ ܡܸܬܼܚܲܙ̈ܝܵܢ ܐܸܙܕܲܗܲܪ<EOS>ܘܲܚܙܝܼ ܐܵܚܝ ܐܸܙܕܲܗܲܪ ܬܘܼܒܼ ܐܵܦ ܡ̣ܢ ܕܡܘܼܬܼܵܐ ܐ̄ܚܪܹܬܼܵܐ<EOS>ܕܲܡܚܵܘܹ̇ܝܢ ܫܹܐܕܹ̈ܐ ܕܲܡܡܲܙܓܼܵܐ ܒܢܘܼܗܪܵܐ ܘܲܒܼܚܸܫܘܿܟܼܵܐ<EOS>ܕܐܝܼܬܹܝܗ̇ ܡܲܥܒܿܕܼܵܢܘܼܬܼܵܐ ܕܫܹܐܕܼܵܐ ܕܪܘܼܓܼܙܵܐ<EOS> ܘܐܝܼܬܼ ܐ̄ܚܪܹܟܼܵܐ<EOS>ܕܥܲܙܝܼܙܵܐ ܨܵܡܘܿܚܘܼܬܼܵܐ ܕܢܘܼܗܪܵܗ̇ ܘܗܵܕܸܐ ܕܡܘܼܬܼܵܐ ܗ̣̄ܝ<EOS>ܕܫܹܐܕܼܵܐ ܕܙܵܢܝܘܼܬܼܵܐ<EOS>ܐܝܼܬܼ ܓܹܝܪ ܕܡܘܼܟܼܵܐ ܐ̄ܚܪܹܟܼܵܐ ܢܘܼܪܵܢܝܬܼܵܐ<EOS> ܕܐܝܼܬܹܝܗ̇ ܕܫܹܐܕܼܵܐ<EOS>ܕܪܵܡܘܼܬܼܵܐ<EOS> ܗܵܠܹܝܢ ܕܹܝܢ ܟܠܗܹܝܢ ܦܵܪܹܫ ܐܲܢ̄ܬܿ ܠܗܹܝܢ ܐܘܿ ܐܵܚܝ<EOS>ܡ̣ܢ ܝܲܕܼܥܵܐ ܕܐܡ̇ܪ ܐ̄ܢܵܐ ܠܵܟ<EOS> ܟܠ ܐܸܡܲܬܼܝ ܕܹܝܢ ܕܚܵܙܹ̇ܐ ܐܲܢ̄ܬܿ<EOS>ܚܘܼܫܵܒܼܵܟ ܫܲܝܢܵܐ ܘܲܒܼܗܝܼܠܘܼܬܼܵܐ ܡܲܡܠܸܟ ܥܠܵܘܗܝ ܕܲܥ<EOS>ܕܗܵܕܸܐ ܡܲܥܒܿܕܼܵܢܘܼܟܼܵܐ ܗ̣̄ܝ ܕܛܲܝܒܿܘܼܬܼܵܐ ܟܲܕܼ ܠܲܝܬܿ ܒܵܗ̇ ܙܸܐܦܵܐ<EOS>ܐܸܢ ܕܹܝܢ ܡܵܐ ܕܝܵܙܸ̇ܐ ܐܲܢ̄ܬܿ ܟܸܡ̈ܘܵܬܼܵܐ ܗܵܠܹܝܢ ܫܲܪܝܲܬ̤ ܩܵܦ̇ܤܵܐ<EOS>ܬܹܐܘܿܪܝܼܵܐ ܕܬܲܦܫܵܟ ܘܡܸܬܼܡܠܸܐ ܠܸܒܵܟ ܫܚܵܩܵܐ ܘܲܡܥܼܤܘܼܬܼ<EOS>ܚܘܼܫܵܒܹ̈ܐ ܥܲܡ ܦܸܗܝܵܐ ܗܘ̤ܵܝܬܿ ܝ̇ܕܥ ܕܗܵܕܸܐ ܡ̣ܢ<EOS>ܫܹܐܕܹ̈ܐ ܐܝܼܬܹܝܗ̇<EOS> ܥܲܡ ܫܪܟܵܐ ܕܕܼܡ̈ܘܵܬܼܵܐ ܐ̄ܚܪ̈ܢܝܵܬܼܵܐ ܕܡ̣ܢ<EOS>ܫܹܐܕܸ̈ܐ ܡܸܬܼܚܵܘ̈ܝܵܢ ܗܵܠܹܝܢ ܕܡܸܬܿܕܲܡ̈ܝܵܢ ܒܗܵܠܹܝܢ ܕܡ̣ܢ ܛܲܝܒܿܘܼܬܼܵܐ<EOS>ܗܘ̈ܝܵܢ ܠܘܵܬܼ ܢܲܦܫܵܐ ܒܥܸܕܵܢܵܐ ܕܲܨܠܘܿܬܼܵܐ<EOS>ܗܵܠܹܝܢ ܚܲܒܿܝܼܒܼܝܼ ܐܲܝܟ ܡܵܐ ܕܐܸܬܿܬܲܒܼܥܲܬ̤ ܡ̣ܢ ܚܘܼܒܵܟ ܪܸܫܡܹ̇ܬܼ ܠܵܟ<EOS>ܠܵܟ ܒܦܵܤܝܼ̈ܩܵܬܼܵܐ<EOS> ܐܲܢ̄ܬܿ ܕܹܝܢ ܐܘܿ ܦܵܠܘܿܚܵܐ ܙܪܝܼܙܵܐ ܩܪܝܼ<EOS>ܘܐܸܤܬܲܟܲܠ ܡܸܕܸܿܡ ܕܲܪܫܝܼܡ ܩܕܼܵܡܲܝܟ ܘܨܲܠܵܐ ܥܠܲܝ<EOS> ܘܕܲܥ ܐܘܿ<EOS>ܡܵܪܝ ܕܐܸܢ ܕܲܝܲܡܝܼܢܵܐ ܐܸܢܹܝܢ ܢܵܘܤܸܦ ܬܲܟܼܫܲܦܬܼܵܐ<EOS> ܘܐܲܪܥܵܐ<EOS>ܬܸܗܘܸܐ ܡܲܚܫܲܒܼܬܲܢ<EOS> ܘܐܸܢ ܕܤܸܡܵܠܵܐ ܐܸܢܹܝܢ ܢܸܓܼܥܸܐ ܒܲܚܢܲܓܼܬܼܵܐ<EOS>ܠܘܵܬܼ ܗܵܘ̇ ܕܡܸܫܟܲܚ ܕܡ̣ܢ ܒܹܝܬܼ ܡܝܼ̈ܬܼܵܐ ܠܲܡܟܩܵܡܘܼ<EOS>ܛܘܼܒܼܵܘܗܝ ܠܗܵܘ̇ ܕܲܠܒܸܫ ܠܗܵܘ̇ ܕܒܹܗ<EOS> ܛܘܼܒܼܵܘܗܝ ܕܹܝܢ<EOS>ܐܵܦ ܠܡ̇ܢ ܕܐܸܫܬܿܘܝܼ ܠܡܸܬܼܒܲܤܵܡܘܼ ܒܗܵܘ̇ ܡܸܕܸܿܡ ܕܲܠܓܼܵܘ<EOS>ܡܸܢܹܗ<EOS> ܐܸܢ ܝܵܕܼܥܝܼܢܲܢ ܘܐܸܢ ܠܵܐ ܝܵܕܼܥܝܼܢܲܢ ܠܵܐ ܝܵܕܲܘܿܥܹ̈ܐ ܢܫܲܡܲܗ<EOS>ܢܲܦܫܲܢ<EOS> ܘܐܸܢ ܚܲܛܵܝܼܝܼܢܲܢ ܘܐܸܢ ܙܲܕܿܝܼܩܝܼܢܲܢ ܒܪ̈ܚܡܵܘܗܝ<EOS>ܕܲܡܫܝܼܚܵܐ ܢܸܬܼܓܵܘܲܣ<EOS>