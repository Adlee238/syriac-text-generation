ܐܘܢܓܠܝܘܢ ܩܕܝܫܐ ܟܪܘܙܘܬܐ ܕܝܘܚܢܢ<EOS>ܒ݁ܪܺܫܺܝܬ݂ ܐܺܝܬ݂ܰܘܗ̱ܝ ܗ̱ܘܳܐ ܡܶܠܬ݂ܳܐ <EOS> ܘܗܽܘ ܡܶܠܬ݂ܳܐ <EOS>ܐܺܝܬ݂ܰܘܗ̱ܝ ܗ̱ܘܳܐ ܠܘܳܬ݂ ܐܰܠܳܗܳܐ <EOS> ܘܰܐܠܳܗܳܐ ܐܺܝܬ݂ܰܘܗ̱ܝ ܗ̱ܘܳܐ ܗܽܘ ܡܶܠܬ݂ܳܐ <EOS>ܗܳܢܳܐ <EOS> ܐܺܝܬ݂ܰܘܗ̱ܝ ܗ̱ܘܳܐ ܒ݁ܪܺܫܺܝܬ݂ ܠܘܳܬ݂ ܐܰܠܳܗܳܐ <EOS>ܟ݁ܽܠ ܒ݁ܺܐܝܕ݂ܶܗ ܗܘܳܐ <EOS> ܘܒ݂ܶܠܥܳܕ݂ܰܘܗ̱ܝ̈ ܐܳܦ݂ܠܳܐ ܚܕ݂ܳܐ ܗܘܳܬ݂<EOS>ܡܶܕ݁ܶܡ ܕ݁ܰܗܘܳܐ <EOS>ܒ݁ܶܗ ܚܰܝܶܐ̈ ܗܘܳܐ <EOS> ܘܚܰܝܶܐ̈ ܐܺܝܬ݂ܰܝܗܽܘܢ <EOS> ܢܽܘܗܪܳܐ<EOS>ܕ݁ܰܒ݂ܢܰܝܢܳܫܳܐ̈ <EOS>ܘܗܽܘ ܢܽܘܗܪܳܐ ܒ݁ܚܶܫܽܘܟ݂ܳܐ ܡܰܢܗܰܪ <EOS> ܘܚܶܫܽܘܟ݂ܳܐ ܠܳܐ ܐܰܕ݂ܪܟ݂ܶܗ<EOS>ܗܘܳܐ ܒ݁ܰܪܢܳܫܳܐ ܕ݁ܶܐܫܬ݁ܰܕ݁ܰܪ ܡܶܢ ܐܰܠܳܗܳܐ <EOS> ܫܡܶܗ ܝܽܘܚܰܢܳܢ<EOS><EOS>ܗܳܢܳܐ ܐܶܬ݂ܳܐ ܠܣܳܗܕ݁ܽܘܬ݂ܳܐ <EOS> ܕ݁ܢܶܣܗܰܕ݂ ܥܰܠ ܢܽܘܗܪܳܐ <EOS> ܕ݁ܟ݂ܽܠܢܳܫ<EOS>ܢܗܰܝܡܶܢ ܒ݁ܺܐܝܕ݂ܶܗ <EOS>ܠܳܐ ܗܽܘ ܗܘܳܐ ܢܽܘܗܪܳܐ <EOS> ܐܶܠܳܐ ܕ݁ܢܶܣܗܰܕ݂ ܥܰܠ ܢܽܘܗܪܳܐ <EOS>ܐܺܝܬ݂ܰܘܗ̱ܝ ܗ̱ܘܳܐ ܓ݁ܶܝܪ ܢܽܘܗܪܳܐ ܕ݁ܰܫܪܳܪܳܐ ܇ ܕ݁ܡܰܢܗܰܪ ܠܟ݂ܽܠܢܳܫ<EOS>ܕ݁ܳܐܬ݂ܶܐ ܠܥܳܠܡܳܐ <EOS>ܒ݁ܥܳܠܡܳܐ ܗ̱ܘܳܐ <EOS> ܘܥܳܠܡܳܐ ܒ݁ܺܐܝܕ݂ܶܗ ܗܘܳܐ <EOS> ܘܥܳܠܡܳܐ ܠܳܐ<EOS>ܝܰܕ݂ܥܶܗ <EOS>ܠܕ݂ܺܝܠܶܗ ܐܶܬ݂ܳܐ ܁ ܘܕ݂ܺܝܠܶܗ ܠܳܐ ܩܰܒ݁ܠܽܘܗ̱ܝ <EOS>ܐܰܝܠܶܝܢ ܕ݁ܶܝܢ ܕ݁ܩܰܒ݁ܠܽܘܗ̱ܝ <EOS> ܝܰܗ̱ܒ݂ ܠܗܽܘܢ ܫܽܘܠܛܳܢܳܐ <EOS>ܕ݁ܰܒ݂ܢܰܝܳܐ̈ ܕ݁ܰܐܠܳܗܳܐ ܢܶܗܘܽܘܢ <EOS> ܠܰܐܝܠܶܝܢ ܕ݁ܰܡܗܰܝܡܢܺܝܢ ܒ݁ܰܫܡܶܗ <EOS>ܐܰܝܠܶܝܢ ܕ݁ܠܰܘ ܡܶܢ ܕ݁ܡܳܐ <EOS> ܘܠܳܐ ܡܶܢ ܨܶܒ݂ܝܳܢܳܐ ܕ݁ܒ݂ܶܣܪܳܐ <EOS>ܘܠܳܐ ܡܶܢ ܨܶܒ݂ܝܳܢܳܐ ܕ݁ܓ݂ܰܒ݂ܪܳܐ <EOS> ܐܶܠܳܐ <EOS> ܡܶܢ ܐܰܠܳܗܳܐ ܐܶܬ݂ܺܝܠܶܕ݂ܘ<EOS>ܘܡܶܠܬ݂ܳܐ ܒ݁ܶܣܪܳܐ ܗܘܳܐ <EOS> ܘܰܐܓ݁ܶܢ ܒ݁ܰܢ <EOS> ܘܰܚܙܰܝܢ ܫܽܘܒ݂ܚܶܗ <EOS>ܫܽܘܒ݂ܚܳܐ ܐܰܝܟ݂ ܕ݁ܺܝܚܺܝܕ݂ܳܝܳܐ ܕ݁ܡܶܢ ܐܰܒ݂ܳܐ ܇ ܕ݁ܰܡܠܶܐ ܛܰܝܒ݁ܽܘܬ݂ܳܐ ܘܩܽܘܫܬ݁ܳܐ<EOS>ܝܽܘܚܰܢܳܢ ܣܗܶܕ݂ ܥܠܰܘܗ̱ܝ ܁ ܘܰܩܥܳܐ ܘܶܐܡܰܪ <EOS> ܗܳܢܰܘ ܗܰܘ ܕ݁ܶܐܡܪܶܬ݂<EOS>ܕ݁ܒ݂ܳܬ݂ܰܪܝ ܐܳܬ݂ܶܐ <EOS> ܘܰܗܘܳܐ ܠܶܗ ܩܕ݂ܳܡܰܝ <EOS> ܡܶܛܽܠ ܕ݁ܩܰܕ݂ܡܳܝ ܗ̱ܽܘ ܡܶܢܝ<EOS>ܘܡܶܢ ܡܰܠܝܽܘܬ݂ܶܗ ܚܢܰܢ ܟ݁ܽܠܰܢ ܢܣܰܒ݂ܢ <EOS> ܘܛܰܝܒ݁ܽܘܬ݂ܳܐ <EOS> ܚܠܳܦ݂<EOS>ܛܰܝܒ݁ܽܘܬ݂ܳܐ <EOS>ܡܶܛܽܠ ܕ݁ܢܳܡܽܘܣܳܐ ܒ݁ܝܰܕ݂ ܡܽܘܫܶܐ ܐܶܬ݂ܺܝܗܶܒ݂ <EOS> ܫܪܳܪܳܐ ܕ݁ܶܝܢ<EOS>ܘܛܰܝܒ݁ܽܘܬ݂ܳܐ <EOS> ܒ݁ܝܰܕ݂ ܝܶܫܽܘܥ ܡܫܺܝܚܳܐ ܗܘܳܐ<EOS>ܐܰܠܳܗܳܐ ܠܳܐ ܚܙܳܐ ܐ̱ܢܳܫ ܡܶܡܬ݂ܽܘܡ <EOS> ܝܺܚܺܝܕ݂ܳܝܳܐ ܐܰܠܳܗܳܐ ܁ ܗܰܘ<EOS>ܕ݁ܺܐܝܬ݂ܰܘܗ̱ܝ ܒ݁ܥܽܘܒ݁ܳܐ ܕ݁ܰܐܒ݂ܽܘܗ̱ܝ <EOS> ܗܽܘ ܐܶܫܬ݁ܰܥܺܝ<EOS>ܘܗܳܕ݂ܶܐ ܗܺܝ ܣܳܗܕ݁ܽܘܬ݂ܶܗ ܕ݁ܝܽܘܚܰܢܳܢ ܇ ܟ݁ܰܕ݂ ܫܰܕ݁ܰܪܘ ܠܘܳܬ݂ܶܗ<EOS>ܝܺܗܽܘܕ݂ܳܝܶܐ̈ ܡܶܢ ܐܽܘܪܺܫܠܶܡ <EOS> ܟ݁ܳܗܢܶܐ̈ ܘܠܶܘܳܝܶܐ̈ ܕ݁ܰܢܫܰܐܠܽܘܢܳܝܗ̱ܝ <EOS> ܐܰܢ̱ܬ݁ ܡܰܢ<EOS>ܐܰܢ̱ܬ݁ <EOS>ܘܰܐܘܕ݁ܺܝ <EOS> ܘܠܳܐ ܟ݁ܦ݂ܰܪ <EOS> ܘܰܐܘܕ݁ܺܝ <EOS> ܕ݁ܠܰܘ ܐܶܢܳܐ ܐ̱ܢܳܐ<EOS>ܡܫܺܝܚܳܐ <EOS>ܘܫܰܐܠܽܘܗ̱ܝ ܬ݁ܽܘܒ݂ <EOS> ܡܳܢܳܐ ܗܳܟ݂ܺܝܠ <EOS> ܐܺܠܺܝܳܐ ܐܰܢ̱ܬ݁ ܘܶܐܡܰܪ<EOS>ܠܳܐ ܐܺܝܬ݂ܰܝ <EOS> ܢܒ݂ܺܝܳܐ ܐܰܢ̱ܬ݁ ܘܶܐܡܰܪ ܠܳܐ <EOS>ܘܶܐܡܰܪܘ ܠܶܗ <EOS> ܘܡܰܢܽܘ ܐܰܢ̱ܬ݁ ܕ݁ܢܶܬ݁ܶܠ ܦ݁ܶܬ݂ܓ݂ܳܡܳܐ ܠܰܐܝܠܶܝܢ<EOS>ܕ݁ܫܰܕ݁ܪܽܘܢ <EOS> ܡܳܢܳܐ ܐܳܡܰܪ ܐܰܢ̱ܬ݁ ܥܰܠ ܢܰܦ݂ܫܳܟ݂<EOS>ܐܶܡܰܪ ܐܶܢܳܐ ܩܳܠܳܐ ܕ݁ܩܳܪܶܐ ܒ݁ܡܰܕ݂ܒ݁ܪܳܐ ܕ݁ܰܐܫܘܰܘ ܐܽܘܪܚܶܗ<EOS>ܕ݁ܡܳܪܝܳܐ ܐܰܝܟ݁ܰܢܳܐ ܕ݁ܶܐܡܰܪ ܐܶܫܰܥܝܳܐ ܢܒ݂ܺܝܳܐ<EOS>ܗܳܢܽܘܢ ܕ݁ܶܝܢ ܕ݁ܶܐܫܬ݁ܰܕ݁ܰܪܘ <EOS> ܡܶܢ ܦ݁ܪܺܝܫܶܐ̈ ܗ̱ܘܰܘ <EOS>ܘܫܰܐܠܽܘܗ̱ܝ <EOS> ܘܶܐܡܰܪܘ ܠܶܗ <EOS> ܡܳܢܳܐ ܗܳܟ݂ܺܝܠ ܡܰܥܡܶܕ݂ ܐܰܢ̱ܬ݁ ܇<EOS>ܐܶܢ ܐܰܢ̱ܬ݁ ܠܳܐ ܐܺܝܬ݂ܰܝܟ݁ ܡܫܺܝܚܳܐ ܁ ܘܠܳܐ ܐܺܠܺܝܳܐ ܁ ܘܠܳܐ ܢܒ݂ܺܝܳܐ<EOS>ܥܢܳܐ ܝܽܘܚܰܢܳܢ <EOS> ܘܶܐܡܰܪ ܠܗܽܘܢ <EOS> ܐܶܢܳܐ ܡܰܥܡܶܕ݂ ܐ̱ܢܳܐ ܒ݁ܡܰܝܳܐ̈<EOS><EOS> ܒ݁ܰܝܢܳܬ݂ܟ݂ܽܘܢ ܕ݁ܶܝܢ ܩܳܐܶܡ ܗܰܘ ܕ݁ܰܐܢ̱ܬ݁ܽܘܢ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܠܶܗ <EOS>ܗܳܢܰܘ ܗܰܘ ܕ݁ܒ݂ܳܬ݂ܰܪܝ ܐܳܬ݂ܶܐ ܘܰܗܘܳܐ ܠܶܗ ܩܕ݂ܳܡܰܝ ܗܰܘ<EOS>ܕ݁ܶܐܢܳܐ <EOS> ܠܳܐ ܫܳܘܶܐ ܐ̱ܢܳܐ ܕ݁ܶܐܫܪܶܐ ܥܰܪܩܶܐ̈ ܕ݁ܰܡܣܳܢܰܘܗ̱ܝ̈<EOS>ܗܳܠܶܝܢ ܒ݁ܒ݂ܶܝܬ݂ ܥܰܢܝܳܐ ܗܘܰܝ̈ <EOS> ܒ݁ܥܶܒ݂ܪܳܐ ܕ݁ܝܽܘܪܕ݁ܢܳܢ <EOS>ܐܰܝܟ݁ܳܐ ܕ݁ܡܰܥܡܶܕ݂ ܗ̱ܘܳܐ ܝܽܘܚܰܢܳܢ<EOS>ܘܰܠܝܰܘܡܳܐ ܕ݁ܒ݂ܳܬ݂ܪܶܗ <EOS> ܚܙܳܐ ܝܽܘܚܰܢܳܢ ܠܝܶܫܽܘܥ ܕ݁ܳܐܬ݂ܶܐ<EOS>ܠܘܳܬ݂ܶܗ <EOS> ܘܶܐܡܰܪ <EOS> ܗܳܐ ܐܶܡܪܶܗ ܕ݁ܰܐܠܳܗܳܐ ܗܰܘ ܕ݁ܫܳܩܶܠ ܚܛܺܝܬ݂ܶܗ ܕ݁ܥܳܠܡܳܐ<EOS>ܗܳܢܰܘ ܕ݁ܶܐܢܳܐ ܐܶܡܪܶܬ݂ ܥܠܰܘܗ̱ܝ ܇ ܕ݁ܒ݂ܳܬ݂ܰܪܝ ܐܳܬ݂ܶܐ ܓ݁ܰܒ݂ܪܳܐ ܁<EOS>ܘܰܗܘܳܐ ܠܶܗ ܩܕ݂ܳܡܰܝ <EOS> ܡܶܛܽܠ ܕ݁ܩܰܕ݂ܡܳܝ ܗ̱ܽܘ ܡܶܢܝ <EOS>ܘܶܐܢܳܐ ܠܳܐ ܝܳܕ݂ܰܥ ܗ̱ܘܺܝܬ݂ ܠܶܗ <EOS> ܐܶܠܳܐ ܕ݁ܢܶܬ݂ܺܝܕ݂ܰܥ<EOS>ܠܺܐܝܣܪܳܝܶܠ <EOS> ܡܶܛܽܠ ܗܳܢܳܐ ܐܶܬ݂ܺܝܬ݂ ܐܶܢܳܐ <EOS> ܕ݁ܰܒ݂ܡܰܝܳܐ̈ ܐܰܥܡܶܕ݂<EOS>ܘܰܐܣܗܶܕ݂ ܝܽܘܚܰܢܳܢ <EOS> ܘܶܐܡܰܪ <EOS> ܕ݁ܰܚܙܺܝܬ݂ ܠܪܽܘܚܳܐ ܕ݁ܢܳܚܬ݁ܳܐ ܡܶܢ<EOS>ܫܡܰܝܳܐ ܁ ܐܰܝܟ݂ ܝܰܘܢܳܐ <EOS> ܘܩܰܘܝܰܬ݂ ܥܠܰܘܗ̱ܝ <EOS>ܘܶܐܢܳܐ ܠܳܐ ܝܳܕ݂ܰܥ ܗ̱ܘܺܝܬ݂ ܠܶܗ <EOS> ܐܶܠܳܐ ܡܰܢ ܕ݁ܫܰܕ݁ܪܰܢܝ<EOS>ܕ݁ܰܐܥܡܶܕ݂ ܒ݁ܡܰܝܳܐ̈ <EOS> ܗܽܘ ܐܶܡܰܪ ܠܺܝ <EOS> ܕ݁ܰܐܝܢܳܐ ܕ݁ܚܳܙܶܐ ܐܰܢ̱ܬ݁ ܕ݁ܢܳܚܬ݁ܳܐ ܪܽܘܚܳܐ ܁<EOS>ܘܰܡܩܰܘܝܳܐ ܥܠܰܘܗ̱ܝ ܗܳܢܰܘ ܡܰܥܡܶܕ݂ ܒ݁ܪܽܘܚܳܐ ܕ݁ܩܽܘܕ݂ܫܳܐ<EOS>ܘܶܐܢܳܐ ܚܙܺܝܬ݂ ܘܰܐܣܗܕ݂ܶܬ݂ <EOS> ܕ݁ܗܳܢܰܘ ܒ݁ܪܶܗ ܕ݁ܰܐܠܳܗܳܐ<EOS>ܘܰܠܝܰܘܡܳܐ ܐ̱ܚܪܺܢܳܐ ܩܳܐܶܡ ܗ̱ܘܳܐ ܝܽܘܚܰܢܳܢ ܘܰܬ݂ܪܶܝܢ̈ ܡܶܢ<EOS>ܬ݁ܰܠܡܺܝܕ݂ܰܘܗ̱ܝ̈ <EOS>ܘܚܳܪ ܒ݁ܝܶܫܽܘܥ ܁ ܟ݁ܰܕ݂ ܡܗܰܠܶܟ݂ <EOS> ܘܶܐܡܰܪ <EOS> ܗܳܐ ܐܶܡܪܶܗ<EOS>ܕ݁ܰܐܠܳܗܳܐ <EOS>ܘܰܫܡܰܥܘ ܬ݁ܪܰܝܗܽܘܢ̈ ܬ݁ܰܠܡܺܝܕ݂ܰܘܗ̱ܝ̈ ܟ݁ܰܕ݂ ܐܶܡܰܪ ܘܶܐܙܰܠܘ<EOS>ܠܗܽܘܢ ܒ݁ܳܬ݂ܪܶܗ ܕ݁ܝܶܫܽܘܥ <EOS>ܘܶܐܬ݂ܦ݁ܢܺܝ ܝܶܫܽܘܥ ܁ ܘܰܚܙܳܐ ܐܶܢܽܘܢ ܕ݁ܳܐܬ݂ܶܝܢ ܒ݁ܳܬ݂ܪܶܗ<EOS>ܘܶܐܡܰܪ ܠܗܽܘܢ <EOS> ܡܳܢܳܐ ܒ݁ܳܥܶܝܢ ܐܢ̱ܬ݁ܽܘܢ <EOS> ܐܳܡܪܺܝܢ ܠܶܗ <EOS> ܪܰܒ݁ܰܢ <EOS> ܐܰܝܟ݁ܳܐ ܗܳܘܶܐ<EOS>ܐܰܢ̱ܬ݁ <EOS>ܐܳܡܰܪ ܠܗܽܘܢ ܬ݁ܰܘ <EOS> ܘܬ݂ܶܚܙܽܘܢ <EOS> ܗܶܢܽܘܢ ܕ݁ܶܝܢ ܐܶܬ݂ܰܘ <EOS> ܘܰܚܙܰܘ<EOS>ܐܰܝܟ݁ܳܐ ܕ݁ܗܳܘܶܐ <EOS> ܘܰܠܘܳܬ݂ܶܗ ܗܘܰܘ ܝܰܘܡܳܐ ܗܰܘ <EOS> ܘܺܐܝܬ݂ ܗ̱ܘܰܝ̈ ܐܰܝܟ݂ ܫܳܥܶܐ̈ ܥܣܰܪ<EOS>ܚܰܕ݂ ܕ݁ܶܝܢ ܡܶܢ ܗܳܢܽܘܢ ܕ݁ܰܫܡܰܥܘ ܡܶܢ ܝܽܘܚܰܢܳܢ ܁ ܘܶܐܙܰܠܘ<EOS>ܒ݁ܳܬ݂ܪܶܗ ܕ݁ܝܶܫܽܘܥ <EOS> ܐܺܝܬ݂ܰܘܗ̱ܝ ܗ̱ܘܳܐ ܐܰܢܕ݁ܪܶܐܘܳܣ ܐܰܚܽܘܗ̱ܝ ܕ݁ܫܶܡܥܽܘܢ <EOS>ܗܳܢܳܐ ܚܙܳܐ ܠܽܘܩܕ݂ܰܡ ܠܫܶܡܥܽܘܢ ܐܰܚܽܘܗ̱ܝ <EOS> ܘܶܐܡܰܪ ܠܶܗ <EOS>ܐܶܫܟ݁ܰܚܢܳܝܗ̱ܝ ܠܰܡܫܺܝܚܳܐ <EOS>ܘܰܐܝܬ݁ܝܶܗ ܠܘܳܬ݂ ܝܶܫܽܘܥ ܘܚܳܪ ܒ݁ܶܗ ܝܶܫܽܘܥ <EOS> ܘܶܐܡܰܪ <EOS> ܐܰܢ̱ܬ݁<EOS>ܗ̱ܽܘ ܫܶܡܥܽܘܢ ܒ݁ܪܶܗ ܕ݁ܝܰܘܢܳܐ ܐܰܢ̱ܬ݁ ܬ݁ܶܬ݂ܩܪܶܐ ܟ݁ܺܐܦ݂ܳܐ<EOS>ܘܰܠܝܰܘܡܳܐ ܐ̱ܚܪܺܢܳܐ ܨܒ݂ܳܐ ܝܶܫܽܘܥ ܠܡܶܦ݁ܰܩ ܠܰܓ݂ܠܺܝܠܳܐ <EOS>ܘܶܐܫܟ݁ܰܚ ܠܦ݂ܺܝܠܺܝܦ݁ܳܘܣ <EOS> ܘܶܐܡܰܪ ܠܶܗ <EOS> ܬ݁ܳܐ ܒ݁ܳܬ݂ܰܪܝ <EOS>ܗܽܘ ܕ݁ܶܝܢ ܦ݂ܺܝܠܺܝܦ݁ܳܘܣ ܐܺܝܬ݂ܰܘܗ̱ܝ ܗ̱ܘܳܐ ܡܶܢ ܒ݁ܶܝܬ݂ ܨܰܝܳܕ݂ܳܐ<EOS><EOS> ܡܶܢ ܡܕ݂ܺܝܢ̱ܬ݁ܶܗ ܕ݁ܰܐܢܕ݁ܪܶܐܘܳܣ ܘܰܕ݂ܫܶܡܥܽܘܢ <EOS>ܘܦ݂ܺܝܠܺܝܦ݁ܳܘܣ ܐܶܫܟ݁ܰܚ ܠܢܰܬ݂ܰܢܰܝܺܐܝܠ <EOS> ܘܶܐܡܰܪ ܠܶܗ <EOS> ܗܰܘ<EOS>ܕ݁ܰܟ݂ܬ݂ܰܒ݂ ܥܠܰܘܗ̱ܝ ܡܽܘܫܶܐ ܒ݁ܢܳܡܽܘܣܳܐ ܘܒ݂ܰܢܒ݂ܺܝܶܐ̈ ܐܶܫܟ݁ܰܚܢܳܝܗ̱ܝ <EOS> ܕ݁ܝܶܫܽܘܥ<EOS>ܗ̱ܽܘ ܒ݁ܰܪ ܝܰܘܣܶܦ݂ ܡܶܢ ܢܳܨܪܰܬ݂ <EOS>ܐܳܡܰܪ ܠܶܗ ܢܰܬ݂ܰܢܰܝܺܐܝܠ <EOS> ܡܶܢ ܢܳܨܪܰܬ݂ ܡܶܫܟ݁ܰܚ ܡܶܕ݁ܶܡ ܕ݁ܛܳܒ݂<EOS>ܢܶܗܘܶܐ ܐܳܡܰܪ ܠܶܗ ܦ݂ܺܝܠܺܝܦ݁ܳܘܣ <EOS> ܬ݁ܳܐ <EOS> ܘܬ݂ܶܚܙܶܐ <EOS>ܘܰܚܙܳܝܗ̱ܝ ܝܶܫܽܘܥ ܠܢܰܬ݂ܰܢܰܝܺܐܝܠ ܟ݁ܰܕ݂ ܐܳܬ݂ܶܐ ܠܘܳܬ݂ܶܗ <EOS> ܘܶܐܡܰܪ<EOS>ܥܠܰܘܗ̱ܝ <EOS> ܗܳܐ ܫܰܪܺܝܪܳܐܝܺܬ݂ ܒ݁ܰܪ ܐܺܝܣܪܳܝܶܠ <EOS> ܕ݁ܢܶܟ݂ܠܳܐ ܠܰܝܬ݁ ܒ݁ܶܗ <EOS>ܐܳܡܰܪ ܠܶܗ ܢܰܬ݂ܰܢܰܝܺܐܝܠ <EOS> ܡܶܢ ܐܰܝܡܶܟ݁ܳܐ ܝܳܕ݂ܰܥ ܐܰܢ̱ܬ݁ ܠܺܝ <EOS>ܐܳܡܰܪ ܠܶܗ ܝܶܫܽܘܥ <EOS> ܥܰܕ݂ܠܳܐ ܢܶܩܪܶܝܟ݂ ܦ݂ܺܝܠܺܝܦ݁ܳܘܣ ܟ݁ܰܕ݂ ܬ݁ܚܶܝܬ݂ ܬ݁ܺܬ݁ܳܐ ܐܰܢ̱ܬ݁<EOS>ܚܙܺܝܬ݂ܳܟ݂<EOS>ܥܢܳܐ ܢܰܬ݂ܰܢܰܝܺܐܝܠ <EOS> ܘܶܐܡܰܪ ܠܶܗ <EOS> ܪܰܒ݁ܺܝ ܐܰܢ̱ܬ݁ ܗ̱ܽܘ ܒ݁ܪܶܗ<EOS>ܕ݁ܰܐܠܳܗܳܐ <EOS> ܐܰܢ̱ܬ݁ ܗ̱ܽܘ ܡܰܠܟ݁ܶܗ ܕ݁ܺܐܝܣܪܳܝܶܠ <EOS>ܐܳܡܰܪ ܠܶܗ ܝܶܫܽܘܥ <EOS> ܥܰܠ ܕ݁ܶܐܡܪܶܬ݂ ܠܳܟ݂ ܕ݁ܰܚܙܺܝܬ݂ܳܟ݂ ܬ݁ܚܶܝܬ݂<EOS>ܬ݁ܺܬ݁ܳܐ ܡܗܰܝܡܶܢ ܐܰܢ̱ܬ݁ <EOS> ܕ݁ܪܰܘܪܒ݂ܳܢ̈ ܡܶܢ ܗܳܠܶܝܢ ܬ݁ܶܚܙܶܐ <EOS>ܐܳܡܰܪ ܠܶܗ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܡܶܢ ܗܳܫܳܐ<EOS>ܬ݁ܶܚܙܽܘܢ ܫܡܰܝܳܐ ܕ݁ܰܦ݂ܬ݂ܺܝܚܺܝܢ ܘܡܰܠܰܐܟ݂ܰܘܗ̱ܝ̈ ܕ݁ܰܐܠܳܗܳܐ ܟ݁ܰܕ݂ ܣܳܠܩܺܝܢ ܘܢܳܚܬ݁ܺܝܢ<EOS>ܠܘܳܬ݂ ܒ݁ܪܶܗ ܕ݁ܐ̱ܢܳܫܳܐ <EOS>ܘܰܠܝܰܘܡܳܐ ܕ݁ܰܬ݂ܠܳܬ݂ܳܐ ܗܘܳܬ݂ ܡܶܫܬ݁ܽܘܬ݂ܳܐ ܒ݁ܩܳܛܢܶܐ<EOS>ܡܕ݂ܺܝܢ̱ܬ݁ܳܐ ܕ݁ܰܓ݂ܠܺܝܠܳܐ <EOS> ܘܶܐܡܶܗ ܕ݁ܝܶܫܽܘܥ ܬ݁ܰܡܳܢ ܗ̱ܘܳܬ݂ <EOS>ܘܳܐܦ݂ ܗܽܘ ܝܶܫܽܘܥ ܘܬ݂ܰܠܡܺܝܕ݂ܰܘܗ̱ܝ̈ <EOS> ܐܶܬ݂ܩܪܺܝܘ ܠܳܗ<EOS>ܠܡܶܫܬ݁ܽܘܬ݂ܳܐ <EOS>ܘܰܚܣܰܪ ܗ̱ܘܳܐ ܚܰܡܪܳܐ <EOS> ܘܳܐܡܪܳܐ ܠܶܗ ܐܶܡܶܗ ܠܝܶܫܽܘܥ <EOS> ܚܰܡܪܳܐ<EOS>ܠܰܝܬ݁ ܠܗܽܘܢ <EOS>ܐܳܡܰܪ ܠܳܗ ܝܶܫܽܘܥ <EOS> ܡܳܐ ܠܺܝ ܘܠܶܟ݂ܝ ܁ ܐܰܢ̱ܬ݁ܬ݂ܳܐ ܅ ܠܳܐ<EOS>ܥܕ݂ܰܟ݁ܺܝܠ ܐܶܬ݂ܳܬ݂ ܫܳܥܰܬ݂ܝ <EOS>ܐܳܡܪܳܐ ܐܶܡܶܗ ܠܰܡܫܰܡܫܳܢܶܐ̈ <EOS> ܡܶܕ݁ܶܡ ܕ݁ܳܐܡܰܪ ܠܟ݂ܽܘܢ <EOS> ܥܒ݂ܶܕ݂ܘ<EOS><EOS>ܐܺܝܬ݂ ܗ̱ܘܰܝ̈ ܕ݁ܶܝܢ ܬ݁ܰܡܳܢ ܁ ܐܰܓ݂ܳܢܶܐ̈ ܕ݁ܟ݂ܺܐܦ݂ܳܐ ܫܶܬ݂ <EOS>ܕ݁ܣܺܝܡܳܢ̈ ܠܬ݂ܰܕ݂ܟ݁ܺܝܬ݂ܳܐ ܕ݁ܺܝܗܽܘܕ݂ܳܝܶܐ̈ <EOS> ܕ݁ܳܐܚܕ݁ܳܢ̈ ܬ݁ܪܶܝܢ̈ ܬ݁ܪܶܝܢ̈ ܪܶܒ݂ܥܺܝܢ̈ <EOS>ܐܰܘ ܬ݁ܠܳܬ݂ܳܐ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܡܠܰܘ ܐܶܢܶܝܢ̈ ܡܰܝܳܐ̈ ܠܰܐܓ݂ܳܢܶܐ̈ <EOS> ܘܰܡܠܰܘ<EOS>ܐܶܢܶܝܢ̈ ܥܕ݂ܰܡܳܐ ܠܥܶܠ <EOS>ܐܳܡܰܪ ܠܗܽܘܢ <EOS> ܙܠܽܘܥܘ ܡܶܟ݁ܺܝܠ <EOS> ܘܰܐܝܬ݁ܰܘ ܠܪܺܝܫ ܣܡܳܟ݂ܳܐ <EOS>ܘܰܐܝܬ݁ܺܝܘ <EOS>ܘܟ݂ܰܕ݂ ܛܥܶܡ ܗܰܘ ܪܺܝܫ ܣܡܳܟ݂ܳܐ ܡܰܝܳܐ̈ ܗܳܢܽܘܢ ܕ݁ܰܗܘܰܘ ܚܰܡܪܳܐ<EOS>ܘܠܳܐ ܝܳܕ݂ܰܥ ܗ̱ܘܳܐ ܡܶܢ ܐܰܝܡܶܟ݁ܳܐ ܗ̱ܘܳܐ ܡܫܰܡܫܳܢܶܐ̈ ܕ݁ܶܝܢ ܝܳܕ݂ܥܺܝܢ ܗ̱ܘܰܘ <EOS>ܕ݁ܗܶܢܽܘܢ ܡܠܰܘ ܐܶܢܽܘܢ ܠܡܰܝܳܐ̈ <EOS> ܩܪܳܐ ܪܺܝܫ ܣܡܳܟ݂ܳܐ ܠܚܰܬ݂ܢܳܐ <EOS>ܘܶܐܡܰܪ ܠܶܗ <EOS> ܟ݁ܽܠ ܐ̱ܢܳܫ ܠܽܘܩܕ݂ܰܡ ܚܰܡܪܳܐ ܛܳܒ݂ܳܐ ܡܰܝܬ݁ܶܐ <EOS>ܘܡܳܐ ܕ݁ܰܪܘܺܝܘ ܗܳܝܕ݁ܶܝܢ ܐܰܝܢܳܐ ܕ݁ܰܒ݂ܨܺܝܪ <EOS> ܐܰܢ̱ܬ݁ ܕ݁ܶܝܢ ܢܛܰܪܬ݁ܳܝܗ̱ܝ ܠܚܰܡܪܳܐ<EOS>ܛܳܒ݂ܳܐ ܥܕ݂ܰܡܳܐ ܠܗܳܫܳܐ <EOS>ܗܳܕ݂ܶܐ ܗ̱ܝ ܐܳܬ݂ܳܐ ܩܰܕ݂ܡܳܝܬ݁ܳܐ ܕ݁ܰܥܒ݂ܰܕ݂ ܝܶܫܽܘܥ ܒ݁ܩܳܛܢܶܐ<EOS>ܕ݁ܰܓ݂ܠܺܝܠܳܐ ܇ ܘܰܐܘܕ݁ܰܥ ܫܽܘܒ݂ܚܶܗ <EOS> ܘܗܰܝܡܶܢܘ ܒ݁ܶܗ ܬ݁ܰܠܡܺܝܕ݂ܰܘܗ̱ܝ̈<EOS>ܒ݁ܳܬ݂ܰܪ ܗܳܕ݂ܶܐ ܢܚܶܬ݂ ܠܰܟ݂ܦ݂ܰܪܢܰܚܽܘܡ ܇ ܗܽܘ ܘܶܐܡܶܗ ܘܰܐܚܰܘܗ̱ܝ̈<EOS>ܘܬ݂ܰܠܡܺܝܕ݂ܰܘܗ̱ܝ̈ <EOS> ܘܬ݂ܰܡܳܢ ܗ̱ܘܰܘ ܩܰܠܺܝܠ ܝܰܘܡܳܬ݂ܳܐ̈<EOS>ܘܩܰܪܺܝܒ݂ ܗ̱ܘܳܐ ܦ݁ܶܨܚܳܐ ܕ݁ܺܝܗܽܘܕ݂ܳܝܶܐ̈ <EOS> ܘܰܣܠܶܩ ܠܽܐܘܪܺܫܠܶܡ<EOS>ܝܶܫܽܘܥ<EOS>ܘܶܐܫܟ݁ܰܚ ܒ݁ܗܰܝܟ݁ܠܳܐ ܠܗܳܠܶܝܢ ܕ݁ܰܡܙܰܒ݁ܢܺܝܢ ܬ݁ܰܘܪܶܐ̈ ܘܥܶܪܒ݁ܶܐ̈<EOS>ܘܝܰܘܢܶܐ̈ ܁ ܘܠܰܡܥܰܪܦ݂ܳܢܶܐ̈ ܕ݁ܝܳܬ݂ܒ݁ܺܝܢ <EOS>ܘܰܥܒ݂ܰܕ݂ ܠܶܗ ܦ݁ܪܳܓ݂ܶܠܳܐ ܡܶܢ ܚܰܒ݂ܠܳܐ ܘܰܠܟ݂ܽܠܗܽܘܢ ܐܰܦ݁ܶܩ ܡܶܢ<EOS>ܗܰܝܟ݁ܠܳܐ <EOS> ܘܰܠܥܶܪܒ݁ܶܐ̈ ܘܰܠܬ݂ܰܘܪܶܐ̈ ܘܠܰܡܥܰܪܦ݂ܳܢܶܐ̈ <EOS> ܘܶܐܫܰܕ݂ ܥܽܘܪܦ݂ܳܢܗܽܘܢ ܁<EOS>ܘܦ݂ܳܬ݂ܽܘܪܰܝܗܽܘܢ̈ ܗܦ݂ܰܟ݂ <EOS>ܘܰܠܗܳܢܽܘܢ ܕ݁ܰܡܙܰܒ݁ܢܺܝܢ ܝܰܘܢܶܐ̈ <EOS> ܐܶܡܰܪ <EOS> ܫܩܽܘܠܘ ܗܳܠܶܝܢ<EOS>ܡܶܟ݁ܳܐ <EOS> ܘܠܳܐ ܬ݁ܶܥܒ݁ܕ݂ܽܘܢܶܗ ܠܒ݂ܰܝܬ݁ܶܗ ܕ݁ܳܐܒ݂ܝ ܒ݁ܶܝܬ݂ ܬ݁ܶܐܓ݂ܽܘܪܬ݁ܳܐ<EOS>ܘܶܐܬ݁ܕ݁ܟ݂ܰܪܘ ܬ݁ܰܠܡܺܝܕ݂ܰܘܗ̱ܝ̈ ܕ݁ܰܟ݂ܬ݂ܺܝܒ݂ ܇ ܕ݁ܰܛܢܳܢܶܗ<EOS>ܕ݁ܒ݂ܰܝܬ݁ܳܟ݂ ܐܰܟ݂ܠܰܢܝ<EOS>ܥܢܰܘ ܕ݁ܶܝܢ ܝܺܗܽܘܕ݂ܳܝܶܐ̈ <EOS> ܘܶܐܡܰܪܘ ܠܶܗ <EOS> ܡܳܢܳܐ ܐܳܬ݂ܳܐ ܡܚܰܘܶܐ<EOS>ܐܰܢ̱ܬ݁ ܠܰܢ <EOS> ܕ݁ܗܳܠܶܝܢ ܥܳܒ݂ܶܕ݂ ܐܰܢ̱ܬ݁ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܣܬ݂ܽܘܪܘ ܗܰܝܟ݁ܠܳܐ ܗܳܢܳܐ<EOS>ܘܠܰܬ݂ܠܳܬ݂ܳܐ ܝܰܘܡܺܝܢ̈ <EOS> ܐܶܢܳܐ ܡܩܺܝܡ ܐ̱ܢܳܐ ܠܶܗ <EOS>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ <EOS> ܠܰܐܪܒ݁ܥܺܝܢ ܘܫܶܬ݂ ܫܢܺܝܢ̈ ܐܶܬ݂ܒ݁ܢܺܝ<EOS>ܗܰܝܟ݁ܠܳܐ ܗܳܢܳܐ ܘܰܐܢ̱ܬ݁ ܠܰܬ݂ܠܳܬ݂ܳܐ ܝܰܘܡܺܝܢ̈ ܡܩܺܝܡ ܐܰܢ̱ܬ݁ ܠܶܗ<EOS>ܗܽܘ ܕ݁ܶܝܢ ܐܶܡܰܪ ܗ̱ܘܳܐ ܥܰܠ ܗܰܝܟ݁ܠܳܐ ܕ݁ܦ݂ܰܓ݂ܪܶܗ <EOS>ܟ݁ܰܕ݂ ܩܳܡ ܕ݁ܶܝܢ ܡܶܢ ܒ݁ܶܝܬ݂ ܡܺܝܬ݂ܶܐ̈ ܐܶܬ݁ܕ݁ܟ݂ܰܪܘ<EOS>ܬ݁ܰܠܡܺܝܕ݂ܰܘܗ̱ܝ̈ ܕ݁ܗܳܕ݂ܶܐ ܐܶܡܰܪ ܗ̱ܘܳܐ <EOS> ܘܗܰܝܡܶܢܘ ܠܰܟ݂ܬ݂ܳܒ݂ܶܐ̈ <EOS> ܘܰܠܡܶܠܬ݂ܳܐ<EOS>ܕ݁ܶܐܡܰܪ ܝܶܫܽܘܥ<EOS>ܟ݁ܰܕ݂ ܐܺܝܬ݂ܰܘܗ̱ܝ ܗ̱ܘܳܐ ܕ݁ܶܝܢ ܝܶܫܽܘܥ ܒ݁ܽܐܘܪܺܫܠܶܡ <EOS> ܒ݁ܦ݂ܶܨܚܳܐ<EOS>ܒ݁ܥܰܕ݂ܥܺܕ݂ܳܐ ܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ <EOS> ܕ݁ܰܚܙܰܘ ܐܳܬ݂ܘܳܬ݂ܳܐ̈ ܕ݁ܥܳܒ݂ܶܕ݂ <EOS>ܗܽܘ ܕ݁ܶܝܢ ܝܶܫܽܘܥ <EOS> ܠܳܐ ܡܗܰܝܡܶܢ ܗ̱ܘܳܐ ܠܗܽܘܢ ܢܰܦ݂ܫܶܗ <EOS> ܡܶܛܽܠ<EOS>ܕ݁ܗܽܘ ܝܳܕ݂ܰܥ ܗ̱ܘܳܐ ܠܟ݂ܽܠܢܳܫ <EOS>ܘܠܳܐ ܣܢܺܝܩ ܗ̱ܘܳܐ ܕ݁ܐ̱ܢܳܫ ܢܶܣܗܰܕ݂ ܠܶܗ ܥܰܠ ܟ݁ܽܠ ܒ݁ܰܪܢܳܫ <EOS> ܗܽܘ<EOS>ܓ݁ܶܝܪ ܝܳܕ݂ܰܥ ܗ̱ܘܳܐ ܡܳܢܳܐ ܐܺܝܬ݂ ܒ݁ܒ݂ܰܪܢܳܫܳܐ<EOS>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܚܰܕ݂ ܓ݁ܰܒ݂ܪܳܐ ܡܶܢ ܦ݁ܪܺܝܫܶܐ̈<EOS>ܢܺܝܩܳܕ݂ܺܡܳܘܣ ܫܡܶܗ ܗ̱ܘܳܐ <EOS> ܐܰܪܟ݂ܽܘܢܳܐ ܕ݁ܺܝܗܽܘܕ݂ܳܝܶܐ̈ <EOS>ܗܳܢܳܐ ܐܶܬ݂ܳܐ ܠܘܳܬ݂ ܝܶܫܽܘܥ ܒ݁ܠܺܠܝܳܐ <EOS> ܘܶܐܡܰܪ ܠܶܗ <EOS> ܪܰܒ݁ܺܝ<EOS>ܝܳܕ݂ܥܺܝܢܰܢ ܕ݁ܡܶܢ ܐܰܠܳܗܳܐ ܐܶܫܬ݁ܰܕ݁ܰܪܬ݁ ܡܰܠܦ݂ܳܢܳܐ <EOS> ܠܳܐ ܓ݁ܶܝܪ ܐ̱ܢܳܫ ܡܶܫܟ݁ܰܚ ܗܳܠܶܝܢ<EOS>ܐܳܬ݂ܘܳܬ݂ܳܐ̈ ܠܡܶܥܒ݁ܰܕ݂ ܕ݁ܰܐܢ̱ܬ݁ ܥܳܒ݂ܶܕ݂ ܐܰܢ̱ܬ݁ ܇ ܐܶܠܳܐ ܡܰܢ ܕ݁ܰܐܠܳܗܳܐ ܥܰܡܶܗ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܶܗ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂<EOS>ܕ݁ܶܐܢ ܐ̱ܢܳܫ ܠܳܐ ܡܶܬ݂ܺܝܠܶܕ݂ ܡܶܢ ܕ݁ܪܺܝܫ ܠܳܐ ܡܶܫܟ݁ܰܚ ܕ݁ܢܶܚܙܶܐ ܡܰܠܟ݁ܽܘܬ݂ܶܗ<EOS>ܕ݁ܰܐܠܳܗܳܐ <EOS>ܐܳܡܰܪ ܠܶܗ ܢܺܝܩܳܕ݂ܺܡܳܘܣ <EOS> ܐܰܝܟ݁ܰܢܳܐ ܡܶܫܟ݁ܰܚ ܕ݁ܢܶܬ݂ܺܝܠܶܕ݂<EOS>ܓ݁ܰܒ݂ܪܳܐ ܣܳܒ݂ܳܐ <EOS> ܕ݁ܰܠܡܳܐ ܁ ܡܶܫܟ݁ܰܚ ܬ݁ܽܘܒ݂ ܠܟ݂ܰܪܣܳܐ ܕ݁ܶܐܡܶܗ ܕ݁ܬ݂ܰܪܬ݁ܶܝܢ̈<EOS>ܙܰܒ݂ܢܺܝܢ̈ ܠܡܶܥܰܠ <EOS> ܘܢܶܬ݂ܺܝܠܶܕ݂<EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܶܗ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂<EOS>ܕ݁ܶܐܢ ܐ̱ܢܳܫ ܠܳܐ ܡܶܬ݂ܺܝܠܶܕ݂ ܡܶܢ ܡܰܝܳܐ̈ ܘܪܽܘܚܳܐ <EOS> ܠܳܐ ܡܶܫܟ݁ܰܚ ܕ݁ܢܶܥܽܘܠ<EOS>ܠܡܰܠܟ݁ܽܘܬ݂ܳܐ ܕ݁ܰܐܠܳܗܳܐ <EOS>ܡܶܕ݁ܶܡ ܕ݁ܺܝܠܺܝܕ݂ ܡܶܢ ܒ݁ܶܣܪܳܐ <EOS> ܒ݁ܶܣܪܳܐ ܗܽܘ <EOS> ܘܡܶܕ݁ܶܡ<EOS>ܕ݁ܺܝܠܺܝܕ݂ ܡܶܢ ܪܽܘܚܳܐ <EOS> ܪܽܘܚܳܐ ܗܽܘ <EOS>ܠܳܐ ܬ݁ܶܬ݁ܕ݁ܰܡܰܪ ܕ݁ܶܐܡܪܶܬ݂ ܠܳܟ݂ <EOS> ܕ݁ܘܳܠܶܐ ܠܟ݂ܽܘܢ ܠܡܶܬ݂ܺܝܠܳܕ݂ܽܘ<EOS>ܡܶܢ ܕ݁ܪܺܝܫ <EOS>ܪܽܘܚܳܐ ܐܰܬ݂ܰܪ ܕ݁ܨܳܒ݂ܝܳܐ ܢܳܫܒ݁ܳܐ <EOS> ܘܩܳܠܳܗ ܫܳܡܰܥ ܐܰܢ̱ܬ݁ <EOS> ܐܶܠܳܐ<EOS>ܠܳܐ ܝܳܕ݂ܰܥ ܐܰܢ̱ܬ݁ ܐܰܝܡܶܟ݁ܳܐ ܐܳܬ݂ܝܳܐ ܁ ܘܠܰܐܝܟ݁ܳܐ ܐܳܙܳܠ̱ܐ <EOS> ܗܳܟ݂ܰܢܳܐ ܐܺܝܬ݂ܰܘܗ̱ܝ<EOS>ܟ݁ܽܠܢܳܫ ܕ݁ܺܝܠܺܝܕ݂ ܡܶܢ ܪܽܘܚܳܐ <EOS>ܥܢܳܐ ܢܺܝܩܳܕ݂ܺܡܳܘܣ <EOS> ܘܶܐܡܰܪ ܠܶܗ <EOS> ܐܰܝܟ݁ܰܢܳܐ ܡܶܫܟ݁ܚܳܢ ܗܳܠܶܝܢ<EOS>ܠܡܶܗܘܳܐ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܶܗ <EOS> ܐܰܢ̱ܬ݁ ܗ̱ܽܘ ܡܰܠܦ݂ܳܢܶܗ ܕ݁ܺܐܝܣܪܳܝܶܠ<EOS>ܘܗܳܠܶܝܢ ܠܳܐ ܝܳܕ݂ܰܥ ܐܰܢ̱ܬ݁ <EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂ ܕ݁ܡܶܕ݁ܶܡ ܕ݁ܝܳܕ݂ܥܺܝܢ ܚ̱ܢܰܢ<EOS>ܡܡܰܠܠܺܝܢ ܚ̱ܢܰܢ <EOS> ܘܡܶܕ݁ܶܡ ܕ݁ܰܚܙܰܝܢ ܡܰܣܗܕ݂ܺܝܢ ܐܶܢܰܚܢܰܢ <EOS> ܘܣܳܗܕ݁ܽܘܬ݂ܰܢ ܠܳܐ<EOS>ܡܩܰܒ݁ܠܺܝܢ ܐܢ̱ܬ݁ܽܘܢ <EOS>ܐܶܢ ܕ݁ܒ݂ܰܐܪܥܳܐ ܐܶܡܪܶܬ݂ ܠܟ݂ܽܘܢ <EOS> ܘܠܳܐ ܡܗܰܝܡܢܺܝܢ ܐܢ̱ܬ݁ܽܘܢ<EOS>ܐܰܝܟ݁ܰܢܳܐ ܐܶܢ ܐܺܡܰܪ ܠܟ݂ܽܘܢ ܕ݁ܒ݂ܰܫܡܰܝܳܐ ܁ ܬ݁ܗܰܝܡܢܽܘܢܳܢܝ <EOS>ܘܠܳܐ ܐ̱ܢܳܫ ܣܠܶܩ ܠܰܫܡܰܝܳܐ ܐܶܠܳܐ ܗܰܘ ܕ݁ܰܢܚܶܬ݂ ܡܶܢ ܫܡܰܝܳܐ <EOS>ܒ݁ܪܶܗ ܕ݁ܐ̱ܢܳܫܳܐ ܗܰܘ ܕ݁ܺܐܝܬ݂ܰܘܗ̱ܝ ܒ݁ܰܫܡܰܝܳܐ <EOS>ܘܰܐܝܟ݁ܰܢܳܐ ܕ݁ܰܐܪܺܝܡ ܡܽܘܫܶܐ ܚܶܘܝܳܐ ܒ݁ܡܰܕ݂ܒ݁ܪܳܐ ܗܳܟ݂ܰܢܳܐ<EOS>ܥܬ݂ܺܝܕ݂ ܠܡܶܬ݁ܬ݁ܪܳܡܽܘ ܒ݁ܪܶܗ ܕ݁ܐ̱ܢܳܫܳܐ <EOS>ܕ݁ܟ݂ܽܠ ܐ̱ܢܳܫ ܕ݁ܰܡܗܰܝܡܶܢ ܒ݁ܶܗ <EOS> ܠܳܐ ܢܺܐܒ݂ܰܕ݂ <EOS> ܐܶܠܳܐ ܢܶܗܘܽܘܢ<EOS>ܠܶܗ ܚܰܝܶܐ̈ ܕ݁ܰܠܥܳܠܰܡ <EOS>ܗܳܟ݂ܰܢܳܐ ܓ݁ܶܝܪ ܐܰܚܶܒ݂ ܐܰܠܳܗܳܐ ܠܥܳܠܡܳܐ ܐܰܝܟ݁ܰܢܳܐ ܕ݁ܠܰܒ݂ܪܶܗ<EOS>ܝܺܚܺܝܕ݂ܳܝܳܐ ܢܶܬ݁ܶܠ <EOS> ܕ݁ܟ݂ܽܠ ܡܰܢ ܕ݁ܰܡܗܰܝܡܶܢ ܒ݁ܶܗ <EOS> ܠܳܐ ܢܺܐܒ݂ܰܕ݂ <EOS> ܐܶܠܳܐ ܢܶܗܘܽܘܢ<EOS>ܠܶܗ ܚܰܝܶܐ̈ ܕ݁ܰܠܥܳܠܰܡ <EOS>ܠܳܐ ܓ݁ܶܝܪ ܫܰܕ݁ܰܪ ܐܰܠܳܗܳܐ ܠܰܒ݂ܪܶܗ ܠܥܳܠܡܳܐ ܕ݁ܰܢܕ݂ܽܘܢܺܝܘܗ̱ܝ<EOS>ܠܥܳܠܡܳܐ <EOS> ܐܶܠܳܐ ܕ݁ܢܺܚܶܐ ܠܥܳܠܡܳܐ ܒ݁ܺܐܝܕ݂ܶܗ <EOS>ܡܰܢ ܕ݁ܰܡܗܰܝܡܶܢ ܒ݁ܶܗ <EOS> ܠܳܐ ܡܶܬ݁ܬ݁ܕ݂ܺܝܢ <EOS> ܘܡܰܢ ܕ݁ܠܳܐ ܡܗܰܝܡܶܢ ܁<EOS>ܡܶܢ ܟ݁ܰܕ݁ܽܘ ܕ݁ܺܝܢ ܗ̱ܽܘ <EOS> ܕ݁ܠܳܐ ܗܰܝܡܶܢ ܒ݁ܰܫܡܶܗ ܕ݁ܺܝܚܺܝܕ݂ܳܝܳܐ ܒ݁ܪܶܗ ܕ݁ܰܐܠܳܗܳܐ<EOS><EOS>ܗܳܢܰܘ ܕ݁ܶܝܢ ܕ݁ܺܝܢܳܐ <EOS> ܕ݁ܢܽܘܗܪܳܐ ܐܶܬ݂ܳܐ ܠܥܳܠܡܳܐ ܘܰܐܚܶܒ݂ܘ<EOS>ܒ݁ܢܰܝܢܳܫܳܐ̈ ܠܚܶܫܽܘܟ݂ܳܐ <EOS> ܝܰܬ݁ܺܝܪ ܡܶܢ ܕ݁ܰܠܢܽܘܗܪܳܐ <EOS> ܐܺܝܬ݂ܰܝܗܽܘܢ ܗ̱ܘܰܘ ܓ݁ܶܝܪ<EOS>ܥܒ݂ܳܕ݂ܰܝܗܽܘܢ̈ ܒ݁ܺܝܫܶܐ̈ <EOS>ܟ݁ܽܠ ܓ݁ܶܝܪ ܕ݁ܣܰܢܝܳܬ݂ܳܐ̈ ܥܳܒ݂ܶܕ݂ <EOS> ܣܳܢܶܐ ܠܢܽܘܗܪܳܐ <EOS> ܘܠܳܐ<EOS>ܐܳܬ݂ܶܐ ܠܢܽܘܗܪܳܐ <EOS> ܕ݁ܠܳܐ ܢܶܬ݂ܟ݁ܰܣܣܽܘܢ ܥܒ݂ܳܕ݂ܰܘܗ̱ܝ̈ <EOS>ܗܰܘ ܕ݁ܶܝܢ ܕ݁ܥܳܒ݂ܶܕ݂ ܫܪܳܪܳܐ <EOS> ܐܳܬ݂ܶܐ ܠܘܳܬ݂ ܢܽܘܗܪܳܐ <EOS>ܕ݁ܢܶܬ݂ܺܝܕ݂ܥܽܘܢ ܥܒ݂ܳܕ݂ܰܘܗ̱ܝ̈ ܕ݁ܒ݂ܰܐܠܳܗܳܐ ܥܒ݂ܺܝܕ݂ܺܝܢ <EOS>ܒ݁ܳܬ݂ܰܪ ܗܳܠܶܝܢ <EOS> ܐܶܬ݂ܳܐ ܝܶܫܽܘܥ ܘܬ݂ܰܠܡܺܝܕ݂ܰܘܗ̱ܝ̈ ܠܰܐܪܥܳܐ<EOS>ܕ݁ܺܝܗܽܘܕ݂ <EOS> ܘܬ݂ܰܡܳܢ ܡܶܬ݂ܗܰܦ݁ܰܟ݂ ܗ̱ܘܳܐ ܥܰܡܗܽܘܢ <EOS> ܘܡܰܥܡܶܕ݂<EOS>ܐܳܦ݂ ܝܽܘܚܰܢܳܢ ܕ݁ܶܝܢ ܡܰܥܡܶܕ݂ ܗ̱ܘܳܐ ܒ݁ܥܺܝܢ ܝܳܘܢ <EOS> ܕ݁ܥܰܠ<EOS>ܓ݁ܶܢ̱ܒ݂ ܫܳܠܺܝܡ <EOS> ܡܶܛܽܠ ܕ݁ܡܰܝܳܐ̈ ܐܺܝܬ݂ ܗ̱ܘܰܘ ܬ݁ܰܡܳܢ ܣܰܓ݁ܺܝܶܐܐ̈ <EOS> ܘܳܐܬ݂ܶܝܢ ܗ̱ܘܰܘ<EOS>ܘܥܳܡܕ݁ܺܝܢ <EOS>ܠܳܐ ܓ݁ܶܝܪ ܥܕ݂ܰܟ݁ܺܝܠ ܢܦ݂ܰܠ ܗ̱ܘܳܐ ܝܽܘܚܰܢܳܢ ܒ݁ܶܝܬ݂ ܐܰܣܺܝܪܶܐ̈<EOS>ܗܘܳܬ݂ ܗ̱ܘܳܬ݂ ܕ݁ܶܝܢ ܒ݁ܥܳܬ݂ܳܐ ܠܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈<EOS>ܕ݁ܝܽܘܚܰܢܳܢ ܥܰܡ ܝܺܗܽܘܕ݂ܳܝܳܐ ܚܰܕ݂ ܥܰܠ ܬ݁ܰܕ݂ܟ݁ܺܝܬ݂ܳܐ <EOS>ܘܶܐܬ݂ܰܘ ܠܘܳܬ݂ ܝܽܘܚܰܢܳܢ ܘܶܐܡܰܪܘ ܠܶܗ <EOS> ܪܰܒ݁ܰܢ ܗܰܘ ܕ݁ܥܰܡܳܟ݂<EOS>ܗ̱ܘܳܐ ܒ݁ܥܶܒ݂ܪܳܐ ܕ݁ܝܽܘܪܕ݁ܢܳܢ ܕ݁ܰܐܢ̱ܬ݁ ܣܗܶܕ݂ܬ݁ ܥܠܰܘܗ̱ܝ ܗܳܐ ܐܳܦ݂ ܗܽܘ ܡܰܥܡܶܕ݂ <EOS>ܘܣܰܓ݁ܺܝܶܐܐ̈ ܐܳܬ݂ܶܝܢ ܠܘܳܬ݂ܶܗ<EOS>ܥܢܳܐ ܝܽܘܚܰܢܳܢ ܘܶܐܡܰܪ ܠܗܽܘܢ <EOS> ܠܳܐ ܡܶܫܟ݁ܰܚ ܒ݁ܰܪܢܳܫܳܐ ܠܡܶܣܰܒ݂<EOS>ܡܶܢ ܨܒ݂ܽܘܬ݂ ܢܰܦ݂ܫܶܗ ܡܶܕ݁ܶܡ ܇ ܐܶܠܳܐ ܐܶܢ ܐܶܬ݂ܺܝܗܶܒ݂ ܠܶܗ ܡܶܢ ܫܡܰܝܳܐ <EOS>ܐܰܢ̱ܬ݁ܽܘܢ ܣܳܗܕ݁ܺܝܢ ܐܢ̱ܬ݁ܽܘܢ ܠܺܝ ܁ ܕ݁ܶܐܡܪܶܬ݂ ܕ݁ܶܐܢܳܐ ܠܳܐ<EOS>ܗܘܺܝܬ݂ ܡܫܺܝܚܳܐ <EOS> ܐܶܠܳܐ ܫܠܺܝܚܳܐ ܐ̱ܢܳܐ ܕ݁ܰܩܕ݂ܳܡܰܘܗ̱ܝ <EOS>ܡܰܢ ܕ݁ܺܐܝܬ݂ ܠܶܗ ܟ݁ܰܠܬ݂ܳܐ <EOS> ܚܰܬ݂ܢܳܐ ܗܽܘ <EOS> ܪܳܚܡܶܗ ܕ݁ܶܝܢ<EOS>ܕ݁ܚܰܬ݂ܢܳܐ <EOS> ܗܰܘ ܕ݁ܩܳܐܶܡ ܘܨܳܐܶܬ݂ ܠܶܗ <EOS> ܚܰܕ݂ܽܘܬ݂ܳܐ ܪܰܒ݁ܬ݂ܳܐ ܚܳܕ݂ܶܐ ܡܶܛܽܠ ܩܳܠܶܗ<EOS>ܕ݁ܚܰܬ݂ܢܳܐ <EOS> ܗܳܕ݂ܶܐ ܗܳܟ݂ܺܝܠ ܚܰܕ݂ܽܘܬ݂ܳܐ ܕ݁ܺܝܠܝ ܗܳܐ ܡܡܰܠܝܳܐ <EOS>ܠܗܰܘ ܗ̱ܽܘ ܘܳܠܶܐ ܠܡܶܪܒ݁ܳܐ <EOS> ܘܠܺܝ ܠܡܶܒ݂ܨܰܪ <EOS>ܗܰܘ ܓ݁ܶܝܪ ܕ݁ܡܶܢ ܠܥܶܠ ܐܶܬ݂ܳܐ <EOS> ܠܥܶܠ ܡܶܢ ܟ݁ܽܠ ܗ̱ܽܘ <EOS> ܘܗܰܘ<EOS>ܕ݁ܡܶܢ ܐܰܪܥܳܐ <EOS> ܡܶܢ ܐܰܪܥܳܐ ܗܽܘ <EOS> ܘܡܶܢ ܐܰܪܥܳܐ ܡܡܰܠܶܠ <EOS> ܗܰܘ ܕ݁ܡܶܢ ܫܡܰܝܳܐ ܐܶܬ݂ܳܐ <EOS>ܠܥܶܠ ܡܶܢ ܟ݁ܽܠ ܗ̱ܽܘ <EOS>ܘܡܶܕ݁ܶܡ ܕ݁ܰܚܙܳܐ ܘܰܫܡܰܥ ܡܰܣܗܶܕ݂ <EOS> ܘܣܳܗܕ݁ܽܘܬ݂ܶܗ ܠܳܐ ܐ̱ܢܳܫ<EOS>ܡܩܰܒ݁ܶܠ <EOS>ܗܰܘ ܕ݁ܶܝܢ ܕ݁ܩܰܒ݁ܶܠ ܣܳܗܕ݁ܽܘܬ݂ܶܗ ܚܬ݂ܰܡ ܕ݁ܰܐܠܳܗܳܐ ܫܰܪܺܝܪܳܐ<EOS>ܗܽܘ <EOS>ܐܰܝܢܳܐ ܓ݁ܶܝܪ ܕ݁ܰܐܠܳܗܳܐ ܫܰܕ݁ܪܶܗ ܡܶܠܶܐ̈ ܗ̱ܘ ܕ݁ܰܐܠܳܗܳܐ ܡܡܰܠܶܠ<EOS><EOS> ܠܳܐ ܗ̱ܘܳܐ ܓ݁ܶܝܪ ܒ݁ܟ݂ܰܝܠܳܐ ܝܰܗ̱ܒ݂ ܐܰܠܳܗܳܐ ܪܽܘܚܳܐ <EOS>ܐܰܒ݂ܳܐ ܡܰܚܶܒ݂ ܠܰܒ݂ܪܳܐ <EOS> ܘܟ݂ܽܠ ܡܶܕ݁ܶܡ ܝܰܗ̱ܒ݂ ܒ݁ܺܐܝܕ݂ܰܘܗ̱ܝ̈<EOS><EOS>ܡܰܢ ܕ݁ܰܡܗܰܝܡܶܢ ܒ݁ܰܒ݂ܪܳܐ <EOS> ܐܺܝܬ݂ ܠܶܗ ܚܰܝܶܐ̈ ܕ݁ܰܠܥܳܠܰܡ <EOS> ܘܡܰܢ<EOS>ܕ݁ܠܳܐ ܡܶܬ݁ܛܦ݁ܺܝܣ ܠܰܒ݂ܪܳܐ <EOS> ܠܳܐ ܢܶܚܙܶܐ ܚܰܝܶܐ̈ <EOS> ܐܶܠܳܐ ܪܽܘܓ݂ܙܶܗ ܕ݁ܰܐܠܳܗܳܐ ܢܩܰܘܶܐ<EOS>ܥܠܰܘܗ̱ܝ<EOS>ܝܺܕ݂ܰܥ ܕ݁ܶܝܢ ܝܶܫܽܘܥ ܕ݁ܰܫܡܰܥܘ ܦ݁ܪܺܝܫܶܐ̈ ܕ݁ܬ݂ܰܠܡܺܝܕ݂ܶܐ̈<EOS>ܣܰܓ݁ܺܝܶܐܐ̈ ܥܒ݂ܰܕ݂ <EOS> ܘܡܰܥܡܶܕ݂ ܝܰܬ݁ܺܝܪ ܡܶܢ ܝܽܘܚܰܢܳܢ <EOS>ܟ݁ܰܕ݂ ܠܳܐ ܗ̱ܘܳܐ ܗܽܘ ܝܶܫܽܘܥ ܡܰܥܡܶܕ݂ ܗ̱ܘܳܐ <EOS> ܐܶܠܳܐ<EOS>ܬ݁ܰܠܡܺܝܕ݂ܰܘܗ̱ܝ̈ <EOS>ܘܫܰܒ݂ܩܳܗ ܠܺܝܗܽܘܕ݂ ܘܶܐܙܰܠ ܠܶܗ ܬ݁ܽܘܒ݂ ܠܰܓ݂ܠܺܝܠܳܐ<EOS>ܡܰܥܒ݁ܕ݂ܳܐ ܗ̱ܘܳܬ݂ ܠܶܗ ܕ݁ܶܝܢ ܕ݁ܢܺܐܬ݂ܶܐ ܢܶܥܒ݁ܰܪ ܥܰܠ ܒ݁ܶܝܬ݂<EOS>ܫܳܡܪܳܝܶܐ̈ <EOS>ܘܶܐܬ݂ܳܐ ܠܰܡܕ݂ܺܝܢ̱ܬ݁ܳܐ ܕ݁ܫܳܡܪܳܝܶܐ̈ ܁ ܕ݁ܡܶܬ݂ܩܰܪܝܳܐ ܫܳܟ݂ܰܪ <EOS> ܥܰܠ<EOS>ܓ݁ܶܢ̱ܒ݂ ܩܪܺܝܬ݂ܳܐ <EOS> ܕ݁ܝܰܗ̱ܒ݂ ܗ̱ܘܳܐ ܝܰܥܩܽܘܒ݂ ܠܝܰܘܣܶܦ݂ ܒ݁ܪܶܗ <EOS>ܘܺܐܝܬ݂ ܗ̱ܘܳܐ ܬ݁ܰܡܳܢ ܡܥܺܝܢܳܐ ܕ݁ܡܰܝܳܐ̈ ܕ݁ܝܰܥܩܽܘܒ݂ <EOS> ܗܽܘ ܕ݁ܶܝܢ<EOS>ܝܶܫܽܘܥ ܠܐܶܐ ܗ̱ܘܳܐ ܡܶܢ ܥܰܡܠܳܐ ܕ݁ܽܐܘܪܚܳܐ <EOS> ܘܺܝܬ݂ܶܒ݂ ܗ̱ܘܳܐ ܠܶܗ ܥܰܠ ܡܥܺܝܢܳܐ <EOS> ܘܺܐܝܬ݂<EOS>ܗ̱ܘܰܝ̈ ܫܶܬ݂ ܫܳܥܺܝܢ̈ <EOS>ܘܶܐܬ݂ܳܬ݂ ܐܰܢ̱ܬ݁ܬ݂ܳܐ ܡܶܢ ܫܳܡܪܺܝܢ ܕ݁ܬ݂ܶܡܠܶܐ ܡܰܝܳܐ̈ <EOS> ܘܶܐܡܰܪ ܠܳܗ<EOS>ܝܶܫܽܘܥ <EOS> ܗܰܒ݂ ܠܺܝ ܡܰܝܳܐ̈ ܐܶܫܬ݁ܶܐ <EOS>ܬ݁ܰܠܡܺܝܕ݂ܰܘܗ̱ܝ̈ ܓ݁ܶܝܪ ܥܰܠܘ ܗ̱ܘܰܘ ܠܰܡܕ݂ܺܝܢ̱ܬ݁ܳܐ <EOS> ܕ݁ܢܶܙܒ݁ܢܽܘܢ<EOS>ܠܗܽܘܢ ܣܰܝܒ݁ܳܪܬ݁ܳܐ <EOS>ܐܳܡܪܳܐ ܠܶܗ ܗܳܝ ܐܰܢ̱ܬ݁ܬ݂ܳܐ ܫܳܡܪܳܝܬ݁ܳܐ <EOS> ܐܰܝܟ݁ܰܢܳܐ ܐܰܢ̱ܬ݁<EOS>ܝܺܗܽܘܕ݂ܳܝܳܐ ܐܰܢ̱ܬ݁ ܇ ܘܡܶܢܝ ܫܳܐܶܠ ܐܰܢ̱ܬ݁ ܠܡܶܫܬ݁ܳܐ <EOS> ܕ݁ܺܐܝܬ݂ܰܝ ܐܰܢ̱ܬ݁ܬ݂ܳܐ<EOS>ܫܳܡܪܳܝܬ݁ܳܐ <EOS> ܠܳܐ ܓ݁ܶܝܪ ܡܶܬ݂ܚܰܫܚܺܝܢ ܝܺܗܽܘܕ݂ܳܝܶܐ̈ ܥܰܡ ܫܳܡܪܳܝܶܐ̈ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܳܗ <EOS> ܐܶܠܽܘ ܝܳܕ݂ܥܳܐ ܗ̱ܘܰܝܬ݁ܝ<EOS>ܡܰܘܗܰܒ݂ܬ݁ܳܐ ܕ݁ܰܐܠܳܗܳܐ ܘܡܰܢܽܘ ܗܳܢܳܐ ܕ݁ܶܐܡܰܪ ܠܶܟ݂ܝ <EOS> ܗܰܒ݂ ܠܺܝ ܐܶܫܬ݁ܶܐ ܐܰܢ̱ܬ݁ܝ<EOS>ܫܳܐܠܳܐ ܗ̱ܘܰܝܬ݁ܝ ܠܶܗ <EOS> ܘܝܳܗܶܒ݂ ܗ̱ܘܳܐ ܠܶܟ݂ܝ ܡܰܝܳܐ̈ ܚܰܝܶܐ̈ <EOS>ܐܳܡܪܳܐ ܠܶܗ ܐܰܢ̱ܬ݁ܬ݂ܳܐ ܗܳܝ <EOS> ܡܳܪܝ ܠܳܐ ܕ݁ܰܘܠܳܐ ܐܺܝܬ݂ ܠܳܟ݂ ܁<EOS>ܘܒ݂ܺܪܳܐ ܥܰܡܺܝܩܳܐ <EOS> ܐܰܝܡܶܟ݁ܳܐ ܠܳܟ݂ ܡܰܝܳܐ̈ ܚܰܝܶܐ̈ <EOS>ܠܡܳܐ ܐܰܢ̱ܬ݁ ܪܰܒ݂ ܐܰܢ̱ܬ݁ ܡܶܢ ܐܰܒ݂ܽܘܢ ܝܰܥܩܽܘܒ݂ ܗܰܘ ܕ݁ܗܽܘ<EOS>ܝܰܗ̱ܒ݂ ܠܰܢ ܒ݁ܺܪܳܐ ܗܳܕ݂ܶܐ ܘܗܽܘ ܡܶܢܳܗ ܐܶܫܬ݁ܺܝ ܘܰܒ݂ܢܰܘܗ̱ܝ̈ ܘܥܳܢܶܗ̈ <EOS>ܥܢܳܐ ܝܶܫܽܘܥ ܘܶܐܡܰܪ ܠܳܗ <EOS> ܟ݁ܽܠ ܕ݁ܢܶܫܬ݁ܶܐ ܡܶܢ ܗܳܠܶܝܢ ܡܰܝܳܐ̈ <EOS>ܬ݁ܽܘܒ݂ ܢܶܨܗܶܐ <EOS>ܟ݁ܽܠ ܕ݁ܶܝܢ ܕ݁ܢܶܫܬ݁ܶܐ ܡܶܢ ܡܰܝܳܐ̈ ܕ݁ܶܐܢܳܐ ܐܶܬ݁ܶܠ ܠܶܗ <EOS> ܠܳܐ<EOS>ܢܶܨܗܶܐ ܠܥܳܠܰܡ <EOS> ܐܶܠܳܐ ܡܰܝܳܐ̈ ܗܳܢܽܘܢ ܕ݁ܝܳܗܶܒ݂ ܐ̱ܢܳܐ ܠܶܗ ܢܶܗܘܽܘܢ ܒ݁ܶܗ ܡܥܺܝܢܳܐ<EOS>ܕ݁ܡܰܝܳܐ̈ ܁ ܕ݁ܢܳܒ݂ܥܺܝܢ ܠܚܰܝܶܐ̈ ܕ݁ܰܠܥܳܠܰܡ <EOS>ܐܳܡܪܳܐ ܠܶܗ ܐܰܢ̱ܬ݁ܬ݂ܳܐ ܗܳܝ <EOS> ܡܳܪܝ ܗܰܒ݂ ܠܺܝ ܡܶܢ ܗܳܠܶܝܢ<EOS>ܡܰܝܳܐ̈ <EOS> ܕ݁ܠܳܐ ܬ݁ܽܘܒ݂ ܐܶܨܗܶܐ <EOS> ܘܠܳܐ ܗܘܺܝܬ݂ ܐܳܬ݂ܝܳܐ ܕ݁ܳܠܝܳܐ ܡܶܢ ܗܳܪܟ݁ܳܐ <EOS>ܐܳܡܰܪ ܠܳܗ ܝܶܫܽܘܥ <EOS> ܙܶܠܝ ܩܪܳܝ ܠܒ݂ܰܥܠܶܟ݂ܝ <EOS> ܘܬ݂ܳܝ ܠܗܳܪܟ݁ܳܐ<EOS><EOS>ܐܳܡܪܳܐ ܠܶܗ <EOS> ܠܰܝܬ݁ ܠܺܝ ܒ݁ܰܥܠܳܐ <EOS> ܐܳܡܰܪ ܠܳܗ ܝܶܫܽܘܥ <EOS> ܫܰܦ݁ܺܝܪ<EOS>ܐܶܡܰܪܬ݁ܝ <EOS> ܕ݁ܠܰܝܬ݁ ܠܺܝ ܒ݁ܰܥܠܳܐ <EOS>ܚܰܡܫܳܐ ܓ݁ܶܝܪ ܒ݁ܰܥܠܺܝܢ̈ ܗܘܰܘ ܠܶܟ݂ܝ <EOS> ܘܗܳܢܳܐ ܕ݁ܺܐܝܬ݂ ܠܶܟ݂ܝ<EOS>ܗܳܫܳܐ <EOS> ܠܳܐ ܗܘܳܐ ܒ݁ܰܥܠܶܟ݂ܝ <EOS> ܗܳܕ݂ܶܐ <EOS> ܫܰܪܺܝܪܬ݁ܳܐ ܐܶܡܰܪܬ݁ܝ <EOS>ܐܳܡܪܳܐ ܠܶܗ ܗܳܝ ܐܰܢ̱ܬ݁ܬ݂ܳܐ <EOS> ܡܳܪܝ ܚܳܙܝܳܐ ܐ̱ܢܳܐ ܕ݁ܰܢܒ݂ܺܝܳܐ<EOS>ܐܰܢ̱ܬ݁ <EOS>ܐܰܒ݂ܳܗܰܝܢ̈ ܒ݁ܗܳܢܳܐ ܛܽܘܪܳܐ ܣܓ݂ܶܕ݂ܘ <EOS> ܘܰܐܢ̱ܬ݁ܽܘܢ ܐܳܡܪܺܝܢ<EOS>ܐܢ̱ܬ݁ܽܘܢ <EOS> ܕ݁ܒ݂ܽܐܘܪܺܫܠܶܡ ܗ̱ܽܘ ܐܰܬ݂ܰܪ ܕ݁ܘܳܠܶܐ ܠܡܶܣܓ݁ܰܕ݂ <EOS>ܐܳܡܰܪ ܠܳܗ ܝܶܫܽܘܥ <EOS> ܐܰܢ̱ܬ݁ܬ݂ܳܐ <EOS> ܗܰܝܡܶܢܺܝܢܝ ܕ݁ܳܐܬ݂ܝܳܐ ܫܳܥܬ݂ܳܐ<EOS>ܕ݁ܠܳܐ ܒ݁ܗܳܢܳܐ ܛܽܘܪܳܐ <EOS> ܘܳܐܦ݂ ܠܳܐ ܒ݁ܽܐܘܪܺܫܠܶܡ ܬ݁ܶܣܓ݁ܕ݂ܽܘܢ ܠܰܐܒ݂ܳܐ <EOS>ܐܰܢ̱ܬ݁ܽܘܢ ܣܳܓ݂ܕ݁ܺܝܢ ܐܢ̱ܬ݁ܽܘܢ <EOS> ܠܡܶܕ݁ܶܡ ܕ݁ܠܳܐ ܝܳܕ݂ܥܺܝܢ<EOS>ܐܢ̱ܬ݁ܽܘܢ <EOS> ܚܢܰܢ ܕ݁ܶܝܢ ܣܳܓ݂ܕ݁ܺܝܢ ܚ̱ܢܰܢ <EOS> ܠܡܳܐ ܕ݁ܝܳܕ݂ܥܺܝܢ ܚ̱ܢܰܢ <EOS> ܕ݁ܚܰܝܶܐ̈ ܡܶܢ<EOS>ܝܺܗܽܘܕ݂ܳܝܶܐ̈ ܐܶܢܽܘܢ <EOS>ܐܶܠܳܐ ܐܳܬ݂ܝܳܐ ܫܳܥܬ݂ܳܐ ܁ ܘܗܳܫܳܐ ܐܺܝܬ݂ܶܝܗ ܐܶܡܰܬ݂ܝ<EOS>ܕ݁ܣܳܓ݂ܽܘܕ݂ܶܐ̈ ܫܰܪܺܝܪܶܐ̈ ܢܶܣܓ݁ܕ݂ܽܘܢ ܠܰܐܒ݂ܳܐ ܒ݁ܪܽܘܚܳܐ <EOS> ܘܒ݂ܰܫܪܳܪܳܐ <EOS> ܐܳܦ݂ ܐܰܒ݂ܳܐ<EOS>ܓ݁ܶܝܪ ܕ݁ܰܐܝܟ݂ ܗܳܠܶܝܢ ܗ̱ܽܘ ܣܳܓ݂ܽܘܕ݂ܶܐ̈ ܒ݁ܳܥܶܐ <EOS>ܪܽܘܚܳܐ ܗܽܘ ܓ݁ܶܝܪ ܐܰܠܳܗܳܐ <EOS> ܘܰܐܝܠܶܝܢ ܕ݁ܣܳܓ݂ܕ݁ܺܝܢ ܠܶܗ<EOS>ܒ݁ܪܽܘܚܳܐ ܘܒ݂ܰܫܪܳܪܳܐ ܘܳܠܶܐ ܕ݁ܢܶܣܓ݁ܕ݂ܽܘܢ <EOS>ܐܳܡܪܳܐ ܠܶܗ ܐܰܢ̱ܬ݁ܬ݂ܳܐ ܗܳܝ <EOS> ܝܳܕ݂ܥܳܐ ܐ̱ܢܳܐ ܕ݁ܰܡܫܺܝܚܳܐ ܐܳܬ݂ܶܐ<EOS><EOS> ܘܡܳܐ ܕ݁ܶܐܬ݂ܳܐ <EOS> ܗܽܘ ܡܰܠܶܦ݂ ܠܰܢ ܟ݁ܽܠܡܶܕ݁ܶܡ <EOS>ܐܳܡܰܪ ܠܳܗ ܝܶܫܽܘܥ <EOS> ܐܶܢܳܐ ܐ̱ܢܳܐ <EOS> ܕ݁ܰܡܡܰܠܶܠ ܐ̱ܢܳܐ ܥܰܡܶܟ݂ܝ<EOS><EOS>ܘܟ݂ܰܕ݂ ܡܡܰܠܶܠ ܐܶܬ݂ܰܘ ܬ݁ܰܠܡܺܝܕ݂ܰܘܗ̱ܝ̈ <EOS> ܘܡܶܬ݁ܕ݁ܰܡܪܺܝܢ ܗ̱ܘܰܘ<EOS>ܕ݁ܥܰܡ ܐܰܢ̱ܬ݁ܬ݂ܳܐ ܡܡܰܠܶܠ <EOS> ܠܳܐ ܕ݁ܶܝܢ ܐ̱ܢܳܫ ܐܶܡܰܪ <EOS> ܡܳܢܳܐ ܒ݁ܳܥܶܐ ܐܰܢ̱ܬ݁ ܇ ܐܰܘ<EOS>ܡܳܢܳܐ ܡܡܰܠܶܠ ܐܰܢ̱ܬ݁ ܥܰܡܳܗ <EOS>ܘܫܶܒ݂ܩܰܬ݂ ܩܽܘܠܬ݂ܳܗ ܐܰܢ̱ܬ݁ܬ݂ܳܐ <EOS> ܘܶܐܙܰܠ̱ܬ݂ ܠܰܡܕ݂ܺܝܢ̱ܬ݁ܳܐ <EOS>ܘܳܐܡܪܳܐ ܠܐ̱ܢܳܫܳܐ <EOS>ܬ݁ܰܘ ܚܙܰܘ ܓ݁ܰܒ݂ܪܳܐ <EOS> ܕ݁ܶܐܡܰܪ ܠܺܝ ܟ݁ܽܠ ܡܶܕ݁ܶܡ ܕ݁ܥܶܒ݂ܕ݁ܶܬ݂ <EOS>ܠܡܳܐ ܗܽܘܝܽܘ ܡܫܺܝܚܳܐ <EOS>ܘܰܢܦ݂ܰܩܘ ܐ̱ܢܳܫܳܐ ܡܶܢ ܡܕ݂ܺܝܢ̱ܬ݁ܳܐ ܘܳܐܬ݂ܶܝܢ ܗ̱ܘܰܘ ܠܘܳܬ݂ܶܗ<EOS><EOS>ܘܒ݂ܰܝܢܳܬ݂ ܗܳܠܶܝܢ ܒ݁ܳܥܶܝܢ ܗ̱ܘܰܘ ܡܶܢܶܗ ܬ݁ܰܠܡܺܝܕ݂ܰܘܗ̱ܝ̈ <EOS>ܘܳܐܡܪܺܝܢ ܠܶܗ <EOS> ܪܰܒ݁ܰܢ ܠܥܰܣ <EOS>ܗܽܘ ܕ݁ܶܝܢ ܐܶܡܰܪ ܠܗܽܘܢ <EOS> ܐܺܝܬ݂ ܠܺܝ ܡܶܐܟ݂ܽܘܠܬ݁ܳܐ ܕ݁ܶܐܟ݂ܽܘܠ<EOS>ܐܰܝܕ݂ܳܐ ܕ݁ܰܐܢ̱ܬ݁ܽܘܢ <EOS> ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ <EOS>ܐܳܡܪܺܝܢ ܬ݁ܰܠܡܺܝܕ݂ܶܐ̈ ܒ݁ܰܝܢܰܝܗܽܘܢ̈ <EOS> ܠܡܳܐ ܐ̱ܢܳܫ ܐܰܝܬ݁ܺܝ ܠܶܗ<EOS>ܡܶܕ݁ܶܡ ܠܡܶܐܟ݂ܰܠ<EOS>ܐܳܡܰܪ ܠܗܽܘܢ ܝܶܫܽܘܥ <EOS> ܡܶܐܟ݂ܽܘܠܬ݁ܝ ܁ ܕ݁ܺܝܠܝ ܐܺܝܬ݂ܶܝܗ<EOS>ܕ݁ܶܐܥܒ݁ܶܕ݂ ܨܶܒ݂ܝܳܢܶܗ ܕ݁ܡܰܢ ܕ݁ܫܰܕ݁ܪܰܢܝ <EOS> ܘܶܐܫܰܠܡܺܝܘܗ̱ܝ ܠܰܥܒ݂ܳܕ݂ܶܗ <EOS>ܠܳܐ ܐܰܢ̱ܬ݁ܽܘܢ ܐܳܡܪܺܝܢ ܕ݁ܒ݂ܳܬ݂ܰܪ ܐܰܪܒ݁ܥܳܐ ܝܰܪܚܺܝܢ̈ ܁ ܐܳܬ݂ܶܐ<EOS>ܚܨܳܕ݂ܳܐ <EOS> ܗܳܐ ܐܳܡܰܪ ܐ̱ܢܳܐ ܠܟ݂ܽܘܢ <EOS> ܕ݁ܰܐܪܺܝܡܘ ܥܰܝܢܰܝܟ݁ܽܘܢ̈ ܁ ܘܰܚܙܰܘ ܐܰܪܥܳܬ݂ܳܐ̈<EOS>ܕ݁ܰܚܘܰܪ ܘܡܰܛܺܝ ܠܰܚܨܳܕ݂ܳܐ <EOS> ܡܶܢ ܟ݁ܰܕ݁ܽܘ <EOS>ܘܰܐܝܢܳܐ ܕ݁ܚܳܨܶܕ݂ ܁ ܐܰܓ݂ܪܳܐ ܢܳܣܶܒ݂ <EOS> ܘܟ݂ܳܢܶܫ ܦ݁ܺܐܪܶܐ̈ <EOS>ܠܚܰܝܶܐ̈ ܕ݁ܰܠܥܳܠܰܡ <EOS> ܘܙܳܪܽܘܥܳܐ ܘܚܳܨܽܘܕ݂ܳܐ <EOS> ܐܰܟ݂ܚܕ݂ܳܐ ܢܶܚܕ݁ܽܘܢ <EOS>ܒ݁ܗܳܕ݂ܶܐ ܓ݁ܶܝܪ ܐܺܝܬ݂ܶܝܗ ܡܶܠܬ݂ܳܐ ܕ݁ܰܫܪܳܪܳܐ <EOS> ܕ݁ܰܐ̱ܚܪܺܝܢ ܗ̱ܽܘ<EOS>ܙܳܪܰܥ ܘܰܐ̱ܚܪܺܝܢ ܚܳܨܶܕ݂ <EOS>ܐܶܢܳܐ ܫܰܕ݁ܰܪܬ݁ܟ݂ܽܘܢ ܠܡܶܚܨܰܕ݂ ܡܶܕ݁ܶܡ ܕ݁ܠܳܐ ܗ̱ܘܳܐ ܐܰܢ̱ܬ݁ܽܘܢ<EOS>ܠܐܝܺܬ݁ܽܘܢ ܒ݁ܶܗ <EOS> ܐ̱ܚܪܳܢܶܐ̈ ܓ݁ܶܝܪ ܠܐܝܺܘ ܘܰܐܢ̱ܬ݁ܽܘܢ ܥܰܠܬ݁ܽܘܢ ܥܰܠ ܥܰܡܠܗܽܘܢ<EOS>ܕ݁ܗܳܢܽܘܢ<EOS>ܡܶܢ ܗܳܝ ܡܕ݂ܺܝܢ̱ܬ݁ܳܐ ܕ݁ܶܝܢ ܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ ܫܳܡܪܳܝܶܐ̈<EOS><EOS> ܡܶܛܽܠ ܡܶܠܬ݂ܳܗ ܕ݁ܰܐܢ̱ܬ݁ܬ݂ܳܐ ܗܳܝ <EOS> ܕ݁ܡܰܣܗܕ݂ܳܐ ܗ̱ܘܳܬ݂ ܕ݁ܶܐܡܰܪ ܠܺܝ ܟ݁ܽܠܡܶܕ݁ܶܡ<EOS>ܕ݁ܥܶܒ݂ܕ݁ܶܬ݂ <EOS>ܘܟ݂ܰܕ݂ ܐܶܬ݂ܰܘ ܠܘܳܬ݂ܶܗ ܗܳܢܽܘܢ ܫܳܡܪܳܝܶܐ̈ ܒ݁ܥܰܘ ܡܶܢܶܗ<EOS>ܕ݁ܢܶܗܘܶܐ ܠܘܳܬ݂ܗܽܘܢ <EOS> ܘܰܗܘܳܐ ܠܘܳܬ݂ܗܽܘܢ ܬ݁ܪܶܝܢ̈ ܝܰܘܡܺܝܢ̈ <EOS>ܘܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ ܡܶܛܽܠ ܡܶܠܬ݂ܶܗ ܇<EOS>ܘܳܐܡܪܺܝܢ ܗ̱ܘܰܘ ܠܰܐܢ̱ܬ݁ܬ݂ܳܐ ܗܳܝ <EOS> ܕ݁ܡܶܟ݁ܺܝܠ ܠܳܐ ܗ̱ܘܳܐ ܡܶܛܽܠ<EOS>ܡܶܠܬ݂ܶܟ݂ܝ ܡܗܰܝܡܢܺܝܢ ܚ̱ܢܰܢ ܒ݁ܶܗ <EOS> ܚܢܰܢ ܓ݁ܶܝܪ ܫܡܰܥܢ ܘܺܝܕ݂ܰܥܢ ܕ݁ܗܳܢܰܘ<EOS>ܫܰܪܺܝܪܳܐܝܺܬ݂ ܡܫܺܝܚܳܐ <EOS> ܡܰܚܝܳܢܶܗ ܕ݁ܥܳܠܡܳܐ<EOS>ܘܒ݂ܳܬ݂ܰܪ ܬ݁ܪܶܝܢ̈ ܝܰܘܡܺܝܢ̈ ܢܦ݂ܰܩ ܝܶܫܽܘܥ ܡܶܢ ܬ݁ܰܡܳܢ <EOS> ܘܶܐܙܰܠ<EOS>ܠܰܓ݂ܠܺܝܠܳܐ <EOS>ܗܽܘ ܓ݁ܶܝܪ ܝܶܫܽܘܥ ܣܗܶܕ݂ ܕ݁ܰܢܒ݂ܺܝܳܐ ܒ݁ܰܡܕ݂ܺܝܢ̱ܬ݁ܶܗ ܠܳܐ<EOS>ܡܶܬ݂ܝܰܩܰܪ<EOS>ܟ݁ܰܕ݂ ܕ݁ܶܝܢ ܐܶܬ݂ܳܐ ܠܰܓ݂ܠܺܝܠܳܐ <EOS> ܩܰܒ݁ܠܽܘܗ̱ܝ ܓ݁ܠܺܝܠܳܝܶܐ̈ <EOS>ܕ݁ܰܚܙܰܘ ܐܳܬ݂ܘܳܬ݂ܳܐ̈ ܟ݁ܽܠ ܕ݁ܰܥܒ݂ܰܕ݂ ܒ݁ܽܐܘܪܺܫܠܶܡ ܒ݁ܥܰܕ݂ܥܺܕ݂ܳܐ <EOS> ܐܶܬ݂ܰܘ ܗ̱ܘܰܘ ܓ݁ܶܝܪ<EOS>ܘܳܐܦ݂ ܗܶܢܽܘܢ ܠܥܰܕ݂ܥܺܕ݂ܳܐ <EOS>ܐܶܬ݂ܳܐ ܕ݁ܶܝܢ ܬ݁ܽܘܒ݂ ܝܶܫܽܘܥ ܠܩܳܛܢܶܐ ܕ݁ܰܓ݂ܠܺܝܠܳܐ ܇ ܐܰܝܟ݁ܳܐ<EOS>ܕ݁ܰܥܒ݂ܰܕ݂ ܡܰܝܳܐ̈ ܚܰܡܪܳܐ ܘܺܐܝܬ݂ ܗ̱ܘܳܐ ܒ݁ܰܟ݂ܦ݂ܰܪܢܰܚܽܘܡ ܥܒ݂ܶܕ݂ ܡܰܠܟ݁ܳܐ ܚܰܕ݂ <EOS>ܕ݁ܰܒ݂ܪܶܗ ܟ݁ܪܺܝܗ ܗ̱ܘܳܐ <EOS>ܗܳܢܳܐ ܫܡܰܥ ܕ݁ܶܐܬ݂ܳܐ ܝܶܫܽܘܥ ܡܶܢ ܝܺܗܽܘܕ݂ ܠܰܓ݂ܠܺܝܠܳܐ ܘܶܐܙܰܠ<EOS>ܠܘܳܬ݂ܶܗ <EOS> ܘܒ݂ܳܥܶܐ ܗ̱ܘܳܐ ܡܶܢܶܗ ܕ݁ܢܶܚܽܘܬ݂ ܘܢܰܐܣܶܐ ܠܰܒ݂ܪܶܗ <EOS> ܩܰܪܺܝܒ݂ ܗ̱ܘܳܐ ܓ݁ܶܝܪ<EOS>ܠܰܡܡܳܬ݂ <EOS>ܐܳܡܰܪ ܠܶܗ ܝܶܫܽܘܥ <EOS> ܐܶܢ ܐܳܬ݂ܘܳܬ݂ܳܐ̈ ܘܬ݂ܶܕ݂ܡܪܳܬ݂ܳܐ̈ ܠܳܐ<EOS>ܬ݁ܶܚܙܽܘܢ <EOS> ܠܳܐ ܬ݁ܗܰܝܡܢܽܘܢ <EOS>ܐܳܡܰܪ ܠܶܗ ܗܰܘ ܥܒ݂ܶܕ݂ ܡܰܠܟ݁ܳܐ <EOS> ܡܳܪܝ ܚܽܘܬ݂ <EOS> ܥܰܕ݂ܠܳܐ ܡܳܐܶܬ݂<EOS>ܠܶܗ ܛܰܠܝܳܐ <EOS>ܐܳܡܰܪ ܠܶܗ ܝܶܫܽܘܥ ܁ ܙܶܠ ܒ݁ܪܳܟ݂ ܚܰܝ ܗ̱ܽܘ <EOS> ܘܗܰܝܡܶܢ ܗܰܘ<EOS>ܓ݁ܰܒ݂ܪܳܐ ܒ݁ܡܶܠܬ݂ܳܐ ܕ݁ܶܐܡܰܪ ܠܶܗ ܝܶܫܽܘܥ <EOS> ܘܶܐܙܰܠ <EOS>ܟ݁ܰܕ݂ ܕ݁ܶܝܢ ܢܚܶܬ݂ ܗ̱ܘܳܐ ܐܰܪܥܽܘܗ̱ܝ ܥܰܒ݂ܕ݁ܰܘܗ̱ܝ̈ <EOS>ܘܣܰܒ݁ܪܽܘܗ̱ܝ ܘܳܐܡܪܺܝܢ ܠܶܗ <EOS> ܒ݁ܪܳܟ݂ ܚܝܳܐ <EOS>ܘܫܰܐܶܠ ܐܶܢܽܘܢ <EOS> ܒ݁ܰܐܝܢܳܐ ܥܶܕ݁ܳܢܳܐ ܐܶܬ݂ܚܠܶܡ <EOS> ܐܳܡܪܺܝܢ ܠܶܗ <EOS>ܐܶܬ݂ܡܳܠܝ <EOS> ܒ݁ܰܫܒ݂ܰܥ ܫܳܥܺܝܢ̈ ܫܒ݂ܰܩܬ݂ܶܗ ܐܶܫܳܬ݂ܳܐ <EOS>ܘܺܝܕ݂ܰܥ ܐܰܒ݂ܽܘܗ̱ܝ <EOS> ܕ݁ܰܒ݂ܗܳܝ ܫܳܥܬ݂ܳܐ ܕ݁ܒ݂ܳܗ ܐܶܡܰܪ ܠܶܗ ܝܶܫܽܘܥ<EOS>ܕ݁ܰܒ݂ܪܳܟ݂ ܚܝܳܐ <EOS> ܘܗܰܝܡܶܢ ܗܽܘ ܘܒ݂ܰܝܬ݁ܶܗ ܟ݁ܽܠܶܗ <EOS>ܗܳܕ݂ܶܐ ܬ݁ܽܘܒ݂ ܐܳܬ݂ܳܐ ܕ݁ܬ݂ܰܪܬ݁ܶܝܢ̈ ܥܒ݂ܰܕ݂ ܝܶܫܽܘܥ ܟ݁ܰܕ݂<EOS>ܐܶܬ݂ܳܐ ܡܶܢ ܝܺܗܽܘܕ݂ ܠܰܓ݂ܠܺܝܠܳܐ<EOS>ܒ݁ܳܬ݂ܰܪ ܗܳܠܶܝܢ ܗܘܳܐ ܥܰܕ݂ܥܺܕ݂ܳܐ ܕ݁ܺܝܗܽܘܕ݂ܳܝܶܐ̈ <EOS> ܘܰܣܠܶܩ<EOS>ܝܶܫܽܘܥ ܠܽܐܘܪܺܫܠܶܡ <EOS>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܒ݁ܽܐܘܪܺܫܠܶܡ ܕ݁ܽܘܟ݁ܬ݂ܳܐ ܚܕ݂ܳܐ<EOS>ܕ݁ܡܰܥܡܽܘܕ݂ܺܝܬ݂ܳܐ ܕ݁ܡܶܬ݂ܩܰܪܝܳܐ ܥܶܒ݂ܪܳܐܝܺܬ݂ <EOS> ܒ݁ܶܝܬ݂ ܚܶܣܕ݁ܳܐ <EOS> ܘܺܐܝܬ݂ ܗ̱ܘܳܐ ܒ݁ܳܗ<EOS>ܚܰܡܫܳܐ ܐܶܣܛܘܺܝܢ̈ <EOS>ܘܰܒ݂ܗܳܠܶܝܢ ܪܡܶܝܢ ܗ̱ܘܰܘ ܥܰܡܳܐ ܣܰܓ݁ܺܝܳܐܐ ܕ݁ܰܟ݂ܪܺܝܗܶܐ̈ ܇<EOS>ܘܰܣܡܰܝܳܐ̈ ܘܰܚܓ݂ܺܝܣܶܐ̈ ܘܝܰܒ݁ܺܝܫܶܐ̈ <EOS> ܘܰܡܣܰܟ݁ܶܝܢ ܗ̱ܘܰܘ ܠܙܽܘܥܳܐ ܕ݁ܡܰܝܳܐ̈ <EOS>ܡܰܠܰܐܟ݂ܳܐ ܓ݁ܶܝܪ ܒ݁ܰܙܒ݂ܰܢ ܙܒ݂ܰܢ ܢܳܚܶܬ݂ ܗ̱ܘܳܐ ܠܳܗ<EOS>ܠܡܰܥܡܽܘܕ݂ܺܝܬ݂ܳܐ ܘܰܡܙܺܝܥ ܗ̱ܘܳܐ ܠܗܽܘܢ ܠܡܰܝܳܐ̈ <EOS> ܘܰܐܝܢܳܐ ܕ݁ܩܰܕ݂ܡܳܝܳܐ ܢܳܚܶܬ݂ ܗ̱ܘܳܐ<EOS>ܡܶܢ ܒ݁ܳܬ݂ܰܪ ܙܰܘܥܳܐ ܕ݁ܡܰܝܳܐ̈ ܡܶܬ݂ܚܠܶܡ ܗ̱ܘܳܐ ܟ݁ܽܠ ܟ݁ܺܐܒ݂ܳܐ ܐܰܝܢܳܐ ܕ݁ܺܐܝܬ݂ ܗ̱ܘܳܐ<EOS>ܠܶܗ<EOS>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܓ݁ܰܒ݂ܪܳܐ ܚܰܕ݂ ܕ݁ܰܬ݂ܠܳܬ݂ܺܝܢ<EOS>ܘܰܬ݂ܡܳܢܶܐ ܫܢܺܝܢ̈ ܐܺܝܬ݂ܰܘܗ̱ܝ ܗ̱ܘܳܐ ܒ݁ܟ݂ܽܘܪܗܳܢܳܐ <EOS>ܠܗܳܢܳܐ ܚܙܳܐ ܝܶܫܽܘܥ ܕ݁ܰܪܡܶܐ ܘܺܝܕ݂ܰܥ ܕ݁ܙܰܒ݂ܢܳܐ ܣܰܓ݁ܺܝܳܐܐ<EOS>ܐܺܝܬ݂ ܠܶܗ <EOS> ܘܶܐܡܰܪ ܠܶܗ <EOS> ܨܳܒ݂ܶܐ ܐܰܢ̱ܬ݁ ܕ݁ܬ݂ܶܬ݂ܚܠܶܡ<EOS>ܥܢܳܐ ܗܰܘ ܟ݁ܪܺܝܗܳܐ <EOS> ܘܶܐܡܰܪ <EOS> ܐܺܝܢ ܡܳܪܝ <EOS> ܠܰܝܬ݁ ܠܺܝ ܕ݁ܶܝܢ<EOS>ܐ̱ܢܳܫ <EOS> ܕ݁ܡܳܐ ܕ݁ܶܐܬ݁ܬ݁ܙܺܝܥܘ ܡܰܝܳܐ̈ ܢܰܪܡܶܝܢܝ ܒ݁ܡܰܥܡܽܘܕ݂ܺܝܬ݂ܳܐ <EOS> ܐܶܠܳܐ ܥܰܕ݂ ܐܶܢܳܐ<EOS>ܐܳܬ݂ܶܐ ܐ̱ܢܳܐ ܐ̱ܚܪܺܝܢ ܡܶܢ ܩܕ݂ܳܡܰܝ ܢܳܚܶܬ݂ <EOS>ܐܳܡܰܪ ܠܶܗ ܝܶܫܽܘܥ <EOS> ܩܽܘܡ ܫܩܽܘܠ ܥܰܪܣܳܟ݂ <EOS> ܘܗܰܠܶܟ݂ <EOS>ܘܒ݂ܰܪ ܫܳܥܬ݂ܶܗ ܐܶܬ݂ܚܠܶܡ ܓ݁ܰܒ݂ܪܳܐ ܗܰܘ <EOS> ܘܩܳܡ ܫܩܰܠ ܥܰܪܣܶܗ <EOS>ܘܗܰܠܶܟ݂ ܘܗܽܘ ܗܰܘ ܝܰܘܡܳܐ ܫܰܒ݁ܬ݂ܳܐ ܗ̱ܘܳܬ݂ <EOS>ܘܳܐܡܪܺܝܢ ܠܶܗ ܝܺܗܽܘܕ݂ܳܝܶܐ̈ ܠܗܰܘ ܕ݁ܶܐܬ݂ܰܐܣܺܝ <EOS> ܫܰܒ݁ܬ݂ܳܐ ܗ̱ܝ <EOS>ܠܳܐ ܫܰܠܺܝܛ ܠܳܟ݂ ܕ݁ܬ݂ܶܫܩܽܘܠ ܥܰܪܣܳܟ݂ <EOS>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ <EOS> ܗܰܘ ܕ݁ܥܰܒ݂ܕ݁ܰܢܝ ܚܠܺܝܡܳܐ ܗܽܘ<EOS>ܐܶܡܰܪ ܠܺܝ ܕ݁ܰܫܩܽܘܠ ܥܰܪܣܳܟ݂ <EOS> ܘܗܰܠܶܟ݂ <EOS>ܘܫܰܐܠܽܘܗ̱ܝ ܡܰܢܽܘ ܗܳܢܳܐ ܓ݁ܰܒ݂ܪܳܐ ܕ݁ܶܐܡܰܪ ܠܳܟ݂ <EOS> ܕ݁ܰܫܩܽܘܠ<EOS>ܥܰܪܣܳܟ݂ ܘܗܰܠܶܟ݂ <EOS>ܗܰܘ ܕ݁ܶܝܢ ܕ݁ܶܐܬ݂ܰܐܣܺܝ <EOS> ܠܳܐ ܝܳܕ݂ܰܥ ܗ̱ܘܳܐ ܡܰܢܽܘ <EOS> ܝܶܫܽܘܥ<EOS>ܓ݁ܶܝܪ ܐܶܬ݂ܓ݁ܢܺܝ ܗ̱ܘܳܐ ܠܶܗ ܒ݁ܟ݂ܶܢܫܳܐ ܣܰܓ݁ܺܝܳܐܐ ܕ݁ܺܐܝܬ݂ ܗ̱ܘܳܐ ܒ݁ܕ݂ܽܘܟ݁ܬ݂ܳܐ ܗܳܝ<EOS><EOS>ܒ݁ܳܬ݂ܰܪ ܙܒ݂ܰܢ ܐܶܫܟ݁ܚܶܗ ܝܶܫܽܘܥ ܒ݁ܗܰܝܟ݁ܠܳܐ <EOS> ܘܶܐܡܰܪ ܠܶܗ <EOS>ܗܳܐ ܚܠܺܝܡ ܐܰܢ̱ܬ݁ <EOS> ܬ݁ܽܘܒ݂ ܠܳܐ ܬ݁ܶܚܛܶܐ <EOS> ܕ݁ܰܠܡܳܐ ܢܶܗܘܶܐ ܠܳܟ݂ ܡܶܕ݁ܶܡ ܕ݁ܒ݂ܺܝܫ ܡܶܢ<EOS>ܩܰܕ݂ܡܳܝܳܐ <EOS>ܘܶܐܙܰܠ ܗܰܘ ܓ݁ܰܒ݂ܪܳܐ ܁ ܘܶܐܡܰܪ ܠܺܝܗܽܘܕ݂ܳܝܶܐ̈ <EOS> ܕ݁ܝܶܫܽܘܥ ܗ̱ܽܘ<EOS>ܗܰܘ ܕ݁ܰܐܚܠܡܶܗ <EOS>ܘܡܶܛܽܠ ܗܳܕ݂ܶܐ ܪܳܕ݂ܦ݁ܺܝܢ ܗ̱ܘܰܘ ܝܺܗܽܘܕ݂ܳܝܶܐ̈ ܠܝܶܫܽܘܥ <EOS>ܘܒ݂ܳܥܶܝܢ ܗ̱ܘܰܘ ܠܡܶܩܛܠܶܗ ܕ݁ܗܳܠܶܝܢ ܥܳܒ݂ܶܕ݂ ܗ̱ܘܳܐ ܒ݁ܫܰܒ݁ܬ݂ܳܐ <EOS>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܗܽܘܢ <EOS> ܐܳܒ݂ܝ ܥܕ݂ܰܡܳܐ ܠܗܳܫܳܐ ܥܳܒ݂ܶܕ݂<EOS>ܐܳܦ݂ ܐܶܢܳܐ ܥܳܒ݂ܶܕ݂ ܐ̱ܢܳܐ <EOS>ܘܡܶܛܽܠ ܗܳܕ݂ܶܐ ܝܰܬ݁ܺܝܪܳܐܝܺܬ݂ ܒ݁ܳܥܶܝܢ ܗ̱ܘܰܘ ܝܺܗܽܘܕ݂ܳܝܶܐ̈<EOS>ܠܡܶܩܛܠܶܗ <EOS> ܠܳܐ ܒ݁ܰܠܚܽܘܕ݂ ܕ݁ܫܳܪܶܐ ܗ̱ܘܳܐ ܫܰܒ݁ܬ݂ܳܐ ܐܶܠܳܐ ܐܳܦ݂ ܕ݁ܥܰܠ ܐܰܠܳܗܳܐ<EOS>ܕ݁ܰܐܒ݂ܽܘܗ̱ܝ ܐܺܝܬ݂ܰܘܗ̱ܝ <EOS> ܐܳܡܰܪ ܗ̱ܘܳܐ <EOS> ܘܡܰܫܘܶܐ ܗ̱ܘܳܐ ܢܰܦ݂ܫܶܗ ܥܰܡ ܐܰܠܳܗܳܐ<EOS><EOS>ܥܢܳܐ ܕ݁ܶܝܢ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ<EOS>ܠܟ݂ܽܘܢ ܕ݁ܠܳܐ ܡܶܫܟ݁ܰܚ ܒ݁ܪܳܐ ܥܳܒ݂ܶܕ݂ ܡܶܕ݁ܶܡ ܡܶܢ ܨܒ݂ܽܘܬ݂ ܢܰܦ݂ܫܶܗ <EOS> ܐܶܠܳܐ ܡܶܕ݁ܶܡ<EOS>ܕ݁ܚܳܙܶܐ ܠܰܐܒ݂ܳܐ ܕ݁ܥܳܒ݂ܶܕ݂ <EOS> ܐܰܝܠܶܝܢ ܓ݁ܶܝܪ ܕ݁ܰܐܒ݂ܳܐ ܥܳܒ݂ܶܕ݂ ܗܳܠܶܝܢ ܐܳܦ݂ ܒ݁ܪܳܐ<EOS>ܐܰܟ݂ܘܳܬ݂ܶܗ ܥܳܒ݂ܶܕ݂ <EOS>ܐܰܒ݂ܳܐ ܓ݁ܶܝܪ ܪܳܚܶܡ ܠܰܒ݂ܪܶܗ <EOS> ܘܟ݂ܽܠܡܶܕ݁ܶܡ ܕ݁ܥܳܒ݂ܶܕ݂ ܡܚܰܘܶܐ<EOS>ܠܶܗ <EOS> ܘܰܕ݂ܝܰܬ݁ܺܝܪܺܝܢ ܡܶܢ ܗܳܠܶܝܢ ܥܒ݂ܳܕ݂ܶܐ̈ ܡܚܰܘܶܐ ܠܶܗ <EOS> ܕ݁ܰܐܢ̱ܬ݁ܽܘܢ ܬ݁ܶܬ݁ܕ݁ܰܡܪܽܘܢ<EOS><EOS>ܐܰܝܟ݁ܰܢܳܐ ܓ݁ܶܝܪ ܕ݁ܰܐܒ݂ܳܐ ܡܩܺܝܡ ܡܺܝܬ݂ܶܐ̈ ܘܡܰܚܶܐ ܠܗܽܘܢ<EOS>ܗܳܟ݂ܰܢܳܐ ܐܳܦ݂ ܒ݁ܪܳܐ ܠܰܐܝܠܶܝܢ ܕ݁ܨܳܒ݂ܶܐ ܡܰܚܶܐ <EOS>ܠܳܐ ܗ̱ܘܳܐ ܓ݁ܶܝܪ ܐܰܒ݂ܳܐ ܕ݁ܳܐܶܢ ܠܐ̱ܢܳܫ <EOS> ܐܶܠܳܐ ܟ݁ܽܠܶܗ ܕ݁ܺܝܢܳܐ<EOS>ܝܰܗܒ݁ܶܗ ܠܰܒ݂ܪܳܐ <EOS>ܕ݁ܟ݂ܽܠܢܳܫ ܢܝܰܩܰܪ ܠܰܒ݂ܪܳܐ ܐܰܝܟ݂ ܕ݁ܰܡܝܰܩܰܪ ܠܰܐܒ݂ܳܐ <EOS> ܗܰܘ<EOS>ܕ݁ܠܳܐ ܡܝܰܩܰܪ ܠܰܒ݂ܪܳܐ ܠܳܐ ܡܝܰܩܰܪ ܠܰܐܒ݂ܳܐ ܕ݁ܫܰܕ݁ܪܶܗ<EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܡܰܢ ܕ݁ܫܳܡܰܥ ܡܶܠܰܬ݂ܝ ܁<EOS>ܘܰܡܗܰܝܡܶܢ ܠܡܰܢ ܕ݁ܫܰܕ݁ܪܰܢܝ <EOS> ܐܺܝܬ݂ ܠܶܗ ܚܰܝܶܐ̈ ܕ݁ܰܠܥܳܠܰܡ <EOS> ܘܰܠܕ݂ܺܝܢܳܐ ܠܳܐ ܐܳܬ݂ܶܐ <EOS>ܐܶܠܳܐ ܫܰܢܺܝ ܠܶܗ ܡܶܢ ܡܰܘܬ݁ܳܐ ܠܚܰܝܶܐ̈ <EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܳܐܬ݂ܝܳܐ ܫܳܥܬ݂ܳܐ <EOS> ܐܳܦ݂<EOS>ܗܳܫܳܐ ܐܺܝܬ݂ܶܝܗ <EOS> ܐܶܡܰܬ݂ܝ ܕ݁ܡܺܝܬ݂ܶܐ̈ ܢܶܫܡܥܽܘܢ ܩܳܠܶܗ ܕ݁ܰܒ݂ܪܶܗ ܕ݁ܰܐܠܳܗܳܐ <EOS> ܘܗܳܢܽܘܢ<EOS>ܕ݁ܫܳܡܥܺܝܢ ܢܺܚܽܘܢ <EOS>ܐܰܝܟ݁ܰܢܳܐ ܓ݁ܶܝܪ ܕ݁ܠܰܐܒ݂ܳܐ ܐܺܝܬ݂ ܚܰܝܶܐ̈ ܒ݁ܰܩܢܽܘܡܶܗ ܗܳܟ݂ܰܢܳܐ<EOS>ܝܰܗ̱ܒ݂ ܐܳܦ݂ ܠܰܒ݂ܪܳܐ <EOS> ܕ݁ܢܶܗܘܽܘܢ ܚܰܝܶܐ̈ ܒ݁ܰܩܢܽܘܡܶܗ <EOS>ܘܰܐܫܠܛܶܗ ܕ݁ܢܶܗܘܶܐ ܥܳܒ݂ܶܕ݂ ܐܳܦ݂ ܕ݁ܺܝܢܳܐ <EOS>ܕ݁ܰܒ݂ܪܶܗ ܗܽܘ ܕ݁ܶܝܢ ܕ݁ܐ̱ܢܳܫܳܐ ܠܳܐ ܬ݁ܶܬ݁ܕ݁ܰܡܪܽܘܢ ܒ݁ܗܳܕ݂ܶܐ<EOS>ܕ݁ܳܐܬ݂ܝܳܐ ܫܳܥܬ݂ܳܐ ܇ ܐܶܡܰܬ݂ܝ ܕ݁ܟ݂ܽܠܗܽܘܢ ܐܰܝܠܶܝܢ ܕ݁ܰܒ݂ܩܰܒ݂ܪܶܐ̈ ܐܶܢܽܘܢ ܢܶܫܡܥܽܘܢ<EOS>ܩܳܠܶܗ <EOS>ܘܢܶܦ݁ܩܽܘܢ ܐܰܝܠܶܝܢ ܕ݁ܰܥܒ݂ܰܕ݂ܘ ܛܳܒ݂ܳܬ݂ܳܐ̈ ܠܰܩܝܳܡܬ݁ܳܐ<EOS>ܕ݁ܚܰܝܶܐ̈ ܇ ܘܰܐܝܠܶܝܢ ܕ݁ܰܥܒ݂ܰܕ݂ܘ ܒ݁ܺܝܫܳܬ݂ܳܐ̈ ܠܰܩܝܳܡܬ݁ܳܐ ܕ݁ܕ݂ܺܝܢܳܐ <EOS>ܠܳܐ ܡܶܫܟ݁ܰܚ ܐ̱ܢܳܐ ܡܶܕ݁ܶܡ ܡܶܢ ܨܒ݂ܽܘܬ݂ ܢܰܦ݂ܫܝ ܠܡܶܥܒ݁ܰܕ݂ <EOS>ܐܶܠܳܐ ܐܰܝܟ݁ܰܢܳܐ ܕ݁ܫܳܡܰܥ ܐ̱ܢܳܐ ܕ݁ܳܐܶܢ ܐ̱ܢܳܐ <EOS> ܘܕ݂ܺܝܢܝ ܟ݁ܺܐܝܢ ܗ̱ܽܘ <EOS> ܠܳܐ ܓ݁ܶܝܪ<EOS>ܒ݁ܳܥܶܐ ܐ̱ܢܳܐ ܨܶܒ݂ܝܳܢܝ <EOS> ܐܶܠܳܐ ܨܶܒ݂ܝܳܢܶܗ ܕ݁ܡܰܢ ܕ݁ܫܰܕ݁ܪܰܢܝ<EOS>ܐܶܢ ܐܶܢܳܐ ܡܰܣܗܶܕ݂ ܐ̱ܢܳܐ ܥܰܠ ܢܰܦ݂ܫܝ ܣܳܗܕ݁ܽܘܬ݂ܝ ܠܳܐ ܗܘܳܬ݂<EOS>ܫܰܪܺܝܪܳܐ <EOS>ܐ̱ܚܪܺܝܢ ܗ̱ܽܘ ܗܰܘ ܕ݁ܡܰܣܗܶܕ݂ ܥܠܰܝ <EOS> ܘܝܳܕ݂ܰܥ ܐ̱ܢܳܐ <EOS> ܕ݁ܫܰܪܺܝܪܳܐ<EOS>ܗ̱ܝ ܣܳܗܕ݁ܽܘܬ݂ܶܗ ܕ݁ܡܰܣܗܶܕ݂ ܥܠܰܝ <EOS>ܐܰܢ̱ܬ݁ܽܘܢ ܫܰܕ݁ܰܪܬ݁ܽܘܢ ܠܘܳܬ݂ ܝܽܘܚܰܢܳܢ <EOS> ܘܰܐܣܗܶܕ݂ ܥܰܠ ܫܪܳܪܳܐ<EOS><EOS>ܐܶܢܳܐ ܕ݁ܶܝܢ ܠܳܐ ܗ̱ܘܳܐ ܡܶܢ ܒ݁ܰܪܢܳܫܳܐ ܢܳܣܶܒ݂ ܐ̱ܢܳܐ ܣܳܗܕ݁ܽܘܬ݂ܳܐ<EOS><EOS> ܐܶܠܳܐ ܗܳܠܶܝܢ ܐܳܡܰܪ ܐ̱ܢܳܐ <EOS> ܕ݁ܰܐܢ̱ܬ݁ܽܘܢ ܬ݁ܺܚܽܘܢ <EOS>ܗܰܘ ܫܪܳܓ݂ܳܐ ܗ̱ܘܳܐ ܕ݁ܕ݂ܳܠܶܩ <EOS> ܘܡܰܢܗܰܪ <EOS> ܘܰܐܢ̱ܬ݁ܽܘܢ ܨܒ݂ܰܝܬ݁ܽܘܢ<EOS>܁ ܕ݁ܬ݂ܶܫܬ݁ܰܒ݂ܗܪܽܘܢ ܕ݁ܫܳܥܬ݂ܳܐ ܒ݁ܢܽܘܗܪܶܗ <EOS>ܠܺܝ ܕ݁ܶܝܢ ܐܺܝܬ݂ ܠܺܝ ܁ ܣܳܗܕ݁ܽܘܬ݂ܳܐ ܕ݁ܪܰܒ݁ܳܐ ܡܶܢ ܕ݁ܝܽܘܚܰܢܳܢ <EOS>ܥܒ݂ܳܕ݂ܶܐ̈ ܓ݁ܶܝܪ ܕ݁ܝܰܗ̱ܒ݂ ܠܺܝ ܐܳܒ݂ܝ ܁ ܕ݁ܶܐܫܰܠܶܡ ܐܶܢܽܘܢ ܇ ܗܶܢܽܘܢ ܥܒ݂ܳܕ݂ܶܐ̈<EOS>ܕ݁ܥܳܒ݂ܶܕ݂ ܐ̱ܢܳܐ ܣܳܗܕ݁ܺܝܢ ܥܠܰܝ <EOS> ܕ݁ܰܐܒ݂ܳܐ ܫܰܠܚܰܢܝ <EOS>ܘܰܐܒ݂ܳܐ ܕ݁ܫܰܠܚܰܢܝ <EOS> ܗܽܘ ܣܳܗܶܕ݂ ܥܠܰܝ <EOS> ܠܳܐ ܩܳܠܶܗ ܡܶܡܬ݂ܽܘܡ<EOS>ܫܡܰܥܬ݁ܽܘܢ ܘܠܳܐ ܚܶܙܘܶܗ ܚܙܰܝܬ݁ܽܘܢ <EOS>ܘܡܶܠܬ݂ܶܗ ܠܳܐ ܡܩܰܘܝܳܐ ܒ݁ܟ݂ܽܘܢ <EOS> ܡܶܛܽܠ ܕ݁ܰܒ݂ܗܰܘ ܕ݁ܗܽܘ ܫܰܕ݁ܰܪ <EOS>ܐܰܢ̱ܬ݁ܽܘܢ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ <EOS>ܒ݁ܨܰܘ ܟ݁ܬ݂ܳܒ݂ܶܐ̈ ܕ݁ܰܒ݂ܗܽܘܢ ܡܰܣܒ݁ܪܺܝܢ ܐܢ̱ܬ݁ܽܘܢ <EOS> ܕ݁ܚܰܝܶܐ̈<EOS>ܕ݁ܰܠܥܳܠܰܡ ܐܺܝܬ݂ ܠܟ݂ܽܘܢ <EOS> ܘܗܶܢܽܘܢ ܣܳܗܕ݁ܺܝܢ ܥܠܰܝ <EOS>ܘܠܳܐ ܨܳܒ݂ܶܝܢ ܐܢ̱ܬ݁ܽܘܢ ܕ݁ܬ݂ܺܐܬ݂ܽܘܢ ܠܘܳܬ݂ܝ ܇ ܕ݁ܚܰܝܶܐ̈<EOS>ܕ݁ܰܠܥܳܠܰܡ ܢܶܗܘܽܘܢ ܠܟ݂ܽܘܢ <EOS>ܫܽܘܒ݂ܚܳܐ ܡܶܢ ܒ݁ܢܰܝ̈ ܐ̱ܢܳܫܳܐ ܠܳܐ ܢܳܣܶܒ݂ ܐ̱ܢܳܐ <EOS>ܐܶܠܳܐ ܝܺܕ݂ܰܥܬ݁ܟ݂ܽܘܢ <EOS> ܕ݁ܚܽܘܒ݁ܶܗ ܕ݁ܰܐܠܳܗܳܐ ܠܰܝܬ݁ ܒ݁ܟ݂ܽܘܢ<EOS><EOS>ܐܶܢܳܐ ܐܶܬ݂ܺܝܬ݂ ܒ݁ܰܫܡܶܗ ܕ݁ܳܐܒ݂ܝ <EOS> ܘܠܳܐ ܡܩܰܒ݁ܠܺܝܢ ܐܢ̱ܬ݁ܽܘܢ ܠܺܝ<EOS><EOS> ܘܶܐܢ ܐ̱ܚܪܺܝܢ ܢܺܐܬ݂ܶܐ ܒ݁ܫܶܡ ܢܰܦ݂ܫܶܗ <EOS> ܠܗܰܘ ܬ݁ܩܰܒ݁ܠܽܘܢ <EOS>ܐܰܝܟ݁ܰܢܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܰܡܗܰܝܡܳܢܽܘ ܕ݁ܫܽܘܒ݂ܚܳܐ ܚܰܕ݂<EOS>ܡܶܢ ܚܰܕ݂ ܡܩܰܒ݁ܠܺܝܢ ܐܢ̱ܬ݁ܽܘܢ ܇ ܘܫܽܘܒ݂ܚܳܐ ܕ݁ܡܶܢ ܚܰܕ݂ ܐܰܠܳܗܳܐ <EOS> ܠܳܐ ܒ݁ܳܥܶܝܢ<EOS>ܐܢ̱ܬ݁ܽܘܢ <EOS>ܠܡܳܐ ܣܳܒ݂ܪܺܝܢ ܐܢ̱ܬ݁ܽܘܢ ܕ݁ܶܐܢܳܐ ܐܳܟ݂ܶܠ ܐ̱ܢܳܐ ܩܰܪܨܝܰܟ݁ܽܘܢ̈<EOS>ܩܕ݂ܳܡ ܐܰܒ݂ܳܐ ܐܺܝܬ݂ܰܘܗ̱ܝ ܡܰܢ ܕ݁ܳܐܟ݂ܶܠ ܩܰܪܨܝܰܟ݁ܽܘܢ̈ ܡܽܘܫܶܐ ܗܰܘ ܕ݁ܒ݂ܶܗ<EOS>ܣܰܒ݁ܰܪܬ݁ܽܘܢ <EOS>ܐܶܠܽܘ ܓ݁ܶܝܪ ܒ݁ܡܽܘܫܶܐ ܗܰܝܡܶܢܬ݁ܽܘܢ ܐܳܦ݂ ܒ݁ܺܝ ܡܗܰܝܡܢܺܝܢ<EOS>ܗ̱ܘܰܝܬ݁ܽܘܢ <EOS> ܡܽܘܫܶܐ ܓ݁ܶܝܪ ܥܠܰܝ ܟ݁ܬ݂ܰܒ݂ <EOS>ܘܶܐܢ ܠܰܟ݂ܬ݂ܳܒ݂ܰܘܗ̱ܝ̈ ܕ݁ܗܰܘ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ<EOS>ܐܰܝܟ݁ܰܢܳܐ ܠܡܶܠܰܝ̈ ܕ݁ܺܝܠܝ ܬ݁ܗܰܝܡܢܽܘܢ<EOS>ܒ݁ܳܬ݂ܰܪ ܗܳܠܶܝܢ ܐܶܙܰܠ ܝܶܫܽܘܥ ܠܥܶܒ݂ܪܳܐ ܕ݁ܝܰܡܳܐ ܕ݁ܰܓ݂ܠܺܝܠܳܐ <EOS>ܕ݁ܛܺܒ݂ܶܪܺܝܳܘܣ <EOS>ܘܶܐܙܰܠܘ ܒ݁ܳܬ݂ܪܶܗ ܟ݁ܶܢܫܶܐ̈ ܣܰܓ݁ܺܝܶܐܐ̈ <EOS> ܡܶܛܽܠ ܕ݁ܚܳܙܶܝܢ ܗ̱ܘܰܘ<EOS>ܐܳܬ݂ܘܳܬ݂ܳܐ̈ ܕ݁ܥܳܒ݂ܶܕ݂ ܒ݁ܰܟ݂ܪܺܝܗܶܐ̈ <EOS>ܘܰܣܠܶܩ ܝܶܫܽܘܥ ܠܛܽܘܪܳܐ ܘܬ݂ܰܡܳܢ ܝܳܬ݂ܶܒ݂ ܗ̱ܘܳܐ <EOS> ܥܰܡ<EOS>ܬ݁ܰܠܡܺܝܕ݂ܰܘܗ̱ܝ̈<EOS>ܩܰܪܺܝܒ݂ ܗ̱ܘܳܐ ܕ݁ܶܝܢ ܥܰܕ݂ܥܺܕ݂ܳܐ ܕ݁ܦ݂ܶܨܚܳܐ ܕ݁ܺܝܗܽܘܕ݂ܳܝܶܐ̈<EOS>ܘܰܐܪܺܝܡ ܥܰܝܢܰܘܗ̱ܝ̈ ܝܶܫܽܘܥ ܘܰܚܙܳܐ ܟ݁ܶܢܫܳܐ ܣܰܓ݁ܺܝܳܐܐ ܕ݁ܳܐܬ݂ܶܐ<EOS>ܠܘܳܬ݂ܶܗ <EOS> ܘܶܐܡܰܪ ܠܦ݂ܺܝܠܺܝܦ݁ܳܘܣ <EOS> ܐܰܝܡܶܟ݁ܳܐ ܢܶܙܒ݁ܶܢ ܠܰܚܡܳܐ ܕ݁ܢܶܐܟ݂ܠܽܘܢ ܗܳܠܶܝܢ<EOS><EOS>ܗܳܕ݂ܶܐ ܕ݁ܶܝܢ ܁ ܐܶܡܰܪ ܟ݁ܰܕ݂ ܡܢܰܣܶܐ ܠܶܗ <EOS> ܗܽܘ ܓ݁ܶܝܪ ܝܳܕ݂ܰܥ<EOS>ܗ̱ܘܳܐ ܡܳܢܳܐ ܥܬ݂ܺܝܕ݂ ܠܡܶܥܒ݁ܰܕ݂ <EOS>ܐܳܡܰܪ ܠܶܗ ܦ݂ܺܝܠܺܝܦ݁ܳܘܣ <EOS> ܕ݁ܡܰܐܬ݂ܶܝܢ ܕ݁ܺܝܢܳܪܺܝܢ̈ ܠܰܚܡܳܐ ܁ ܠܳܐ<EOS>ܣܳܦ݂ܶܩ ܠܗܽܘܢ ܇ ܟ݁ܰܕ݂ ܩܰܠܺܝܠ ܩܰܠܺܝܠ ܚܰܕ݂ ܚܰܕ݂ ܡܶܢܗܽܘܢ ܢܶܣܰܒ݂ <EOS>ܐܳܡܰܪ ܠܶܗ ܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈ <EOS> ܐܰܢܕ݁ܪܶܐܘܳܣ ܐܰܚܽܘܗ̱ܝ<EOS>ܕ݁ܫܶܡܥܽܘܢ ܟ݁ܺܐܦ݂ܳܐ <EOS>ܐܺܝܬ݂ ܬ݁ܢܳܢ ܛܰܠܝܳܐ ܚܰܕ݂ ܕ݁ܺܐܝܬ݂ ܥܠܰܘܗ̱ܝ ܚܰܡܶܫ ܓ݁ܪܺܝܨܳܢ̈<EOS>ܕ݁ܰܣܥܳܪܶܐ̈ <EOS> ܘܰܬ݂ܪܶܝܢ̈ ܢܽܘܢܺܝܢ̈ <EOS> ܐܶܠܳܐ ܗܳܠܶܝܢ ܡܳܢܳܐ ܐܶܢܽܘܢ ܠܗܳܠܶܝܢ ܟ݁ܽܠܗܽܘܢ<EOS><EOS>ܐܳܡܰܪ ܠܗܽܘܢ ܝܶܫܽܘܥ <EOS> ܥܒ݂ܶܕ݂ܘ ܐ̱ܢܳܫܳܐ ܟ݁ܽܠܗܽܘܢ ܕ݁ܢܶܣܬ݁ܰܡܟ݁ܽܘܢ<EOS><EOS> ܥܶܣܒ݁ܳܐ ܕ݁ܶܝܢ ܣܰܓ݁ܺܝ ܗ̱ܘܳܐ ܒ݁ܳܗ ܒ݁ܕ݂ܽܘܟ݁ܬ݂ܳܐ ܗܳܝ <EOS> ܘܶܐܣܬ݁ܡܶܟ݂ܘ ܓ݁ܰܒ݂ܪܶܐ̈<EOS>ܒ݁ܡܶܢܝܳܢܳܐ <EOS> ܚܰܡܫܳܐ ܐܰܠܦ݂ܺܝܢ̈ <EOS>ܘܰܫܩܰܠ ܝܶܫܽܘܥ ܠܰܚܡܳܐ ܘܒ݂ܰܪܶܟ݂ <EOS> ܘܦ݂ܰܠܶܓ݂ ܠܗܳܢܽܘܢ<EOS>ܕ݁ܰܣܡܺܝܟ݂ܺܝܢ <EOS> ܘܗܳܟ݂ܰܢܳܐ ܐܳܦ݂ ܡܶܢ ܢܽܘܢܶܐ̈ <EOS> ܟ݁ܡܳܐ ܕ݁ܰܨܒ݂ܰܘ <EOS>ܘܟ݂ܰܕ݂ ܣܒ݂ܰܥܘ <EOS> ܐܶܡܰܪ ܠܬ݂ܰܠܡܺܝܕ݂ܰܘܗ̱ܝ̈ <EOS> ܟ݁ܰܢܶܫܘ ܩܨܳܝܶܐ̈<EOS>ܕ݁ܺܝܬ݂ܰܪܘ <EOS> ܕ݁ܠܳܐ ܢܺܐܒ݂ܰܕ݂ ܡܶܕ݁ܶܡ <EOS>ܘܟ݂ܰܢܶܫܘ ܘܰܡܠܰܘ ܬ݁ܪܶܥܣܰܪ̈ ܩܽܘܦ݂ܺܝܢܺܝܢ̈ ܩܨܳܝܶܐ̈ ܇ ܐܰܝܠܶܝܢ<EOS>ܕ݁ܺܝܬ݂ܰܪܘ ܠܗܳܢܽܘܢ ܕ݁ܶܐܟ݂ܰܠܘ ܡܶܢ ܚܰܡܫܳܐ ܠܰܚܡܺܝܢ̈ ܕ݁ܰܣܥܳܪܶܐ̈<EOS>ܗܳܢܽܘܢ ܕ݁ܶܝܢ ܐ̱ܢܳܫܳܐ ܁ ܕ݁ܰܚܙܰܘ ܐܳܬ݂ܳܐ ܕ݁ܰܥܒ݂ܰܕ݂ ܝܶܫܽܘܥ<EOS>ܐܳܡܪܺܝܢ ܗ̱ܘܰܘ <EOS> ܫܰܪܺܝܪܳܐܝܺܬ݂ <EOS> ܗܳܢܰܘ ܢܒ݂ܺܝܳܐ ܕ݁ܳܐܬ݂ܶܐ ܠܥܳܠܡܳܐ <EOS>ܝܶܫܽܘܥ ܕ݁ܶܝܢ ܝܺܕ݂ܰܥ <EOS> ܕ݁ܰܥܬ݂ܺܝܕ݂ܺܝܢ ܕ݁ܢܺܐܬ݂ܽܘܢ<EOS>ܢܶܚܛܦ݂ܽܘܢܳܝܗ̱ܝ <EOS> ܘܢܶܥܒ݁ܕ݂ܽܘܢܳܝܗ̱ܝ ܡܰܠܟ݁ܳܐ <EOS> ܘܫܰܢܺܝ ܠܶܗ ܠܛܽܘܪܳܐ <EOS> ܗܽܘ<EOS>ܒ݁ܰܠܚܽܘܕ݂ܰܘܗ̱ܝ <EOS>ܘܟ݂ܰܕ݂ ܗܘܳܐ ܪܰܡܫܳܐ ܢܚܶܬ݂ܘ ܬ݁ܰܠܡܺܝܕ݂ܰܘܗ̱ܝ̈ ܠܝܰܡܳܐ <EOS>ܘܺܝܬ݂ܶܒ݂ܘ ܒ݁ܰܣܦ݂ܺܝܢ̱ܬ݁ܳܐ <EOS> ܘܳܐܬ݂ܶܝܢ ܗ̱ܘܰܘ ܠܥܶܒ݂ܪܳܐ<EOS>ܠܰܟ݂ܦ݂ܰܪܢܰܚܽܘܡ <EOS> ܘܚܶܫܟ݁ܰܬ݂ ܗ̱ܘܳܬ݂ ܠܳܗ <EOS> ܘܠܳܐ ܐܰܬ݁ܺܝ ܗ̱ܘܳܐ ܠܘܳܬ݂ܗܽܘܢ ܝܶܫܽܘܥ<EOS><EOS>ܝܰܡܳܐ ܕ݁ܶܝܢ ܐܶܙܕ݁ܩܶܦ݂ ܗ̱ܘܳܐ ܥܠܰܝܗܽܘܢ <EOS> ܡܶܛܽܠ ܕ݁ܪܽܘܚܳܐ<EOS>ܪܰܒ݁ܬ݂ܳܐ ܢܶܫܒ݁ܰܬ݂ ܗ̱ܘܳܬ݂ <EOS>ܘܰܕ݂ܒ݂ܰܪܘ ܐܰܝܟ݂ ܐܶܣܛܕ݂ܰܘܳܬ݂ܳܐ̈ ܥܶܣܪܺܝܢ ܘܚܰܡܫܳܐ <EOS> ܐܰܘ<EOS>ܬ݁ܠܳܬ݂ܺܝܢ <EOS> ܘܰܚܙܰܘ ܠܝܶܫܽܘܥ ܟ݁ܰܕ݂ ܡܗܰܠܶܟ݂ ܥܰܠ ܝܰܡܬ݂ܳܐ <EOS> ܘܟ݂ܰܕ݂ ܩܪܶܒ݂ ܠܘܳܬ݂<EOS>ܣܦ݂ܺܝܢ̱ܬ݁ܗܽܘܢ <EOS> ܕ݁ܚܶܠܘ <EOS>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܗܽܘܢ <EOS> ܐܶܢܳܐ ܐ̱ܢܳܐ ܠܳܐ ܬ݁ܶܕ݂ܚܠܽܘܢ<EOS><EOS>ܘܰܨܒ݂ܰܘ ܗ̱ܘܰܘ ܕ݁ܰܢܩܰܒ݁ܠܽܘܢܳܝܗ̱ܝ ܒ݁ܰܣܦ݂ܺܝܢ̱ܬ݁ܳܐ <EOS> ܘܒ݂ܳܗ<EOS>ܒ݁ܫܳܥܬ݂ܳܐ ܣܦ݂ܺܝܢ̱ܬ݁ܳܐ ܗܳܝ ܗܘܳܬ݂ ܠܘܳܬ݂ ܐܰܪܥܳܐ <EOS> ܗܳܝ ܕ݁ܳܐܙܺܠ̱ܝܢ ܗ̱ܘܰܘ ܠܳܗ<EOS>ܘܰܠܝܰܘܡܳܐ ܕ݁ܒ݂ܳܬ݂ܪܶܗ ܗܰܘ ܟ݁ܶܢܫܳܐ ܕ݁ܩܳܐܶܡ ܗ̱ܘܳܐ ܒ݁ܥܶܒ݂ܪܳܐ<EOS>ܕ݁ܝܰܡܳܐ ܚܙܰܘ ܕ݁ܰܣܦ݂ܺܝܢ̱ܬ݁ܳܐ ܐ̱ܚܪܺܬ݂ܳܐ ܠܰܝܬ݁ ܗ̱ܘܳܐ ܬ݁ܰܡܳܢ <EOS> ܐܶܠܳܐ ܐܶܢ ܗܳܝ<EOS>ܕ݁ܰܣܠܶܩܘ ܠܳܗ ܬ݁ܰܠܡܺܝܕ݂ܶܐ̈ <EOS> ܘܰܕ݂ܠܳܐ ܥܰܠ ܗ̱ܘܳܐ ܥܰܡܗܽܘܢ ܝܶܫܽܘܥ ܥܰܡ ܬ݁ܰܠܡܺܝܕ݂ܰܘܗ̱ܝ̈<EOS>ܠܰܣܦ݂ܺܝܢ̱ܬ݁ܳܐ <EOS>ܐܶܬ݂ܰܝ̈ ܗ̱ܘܰܝ̈ ܕ݁ܶܝܢ ܐܶܠܦ݂ܶܐ̈ ܐ̱ܚܪܳܢܝܳܬ݂ܳܐ̈ ܡܶܢ ܛܒ݂ܶܪܺܝܳܘܣ ܇<EOS>ܥܰܠ ܓ݁ܶܢ̱ܒ݂ ܕ݁ܽܘܟ݁ܬ݂ܳܐ ܗܳܝ ܕ݁ܶܐܟ݂ܰܠܘ ܒ݁ܳܗ ܠܰܚܡܳܐ <EOS> ܟ݁ܰܕ݂ ܒ݁ܰܪܶܟ݂ ܝܶܫܽܘܥ <EOS>ܘܟ݂ܰܕ݂ ܚܙܳܐ ܗܰܘ ܟ݁ܶܢܫܳܐ ܕ݁ܠܳܐ ܗܘܳܐ ܬ݁ܰܡܳܢ ܝܶܫܽܘܥ ܁ ܐܳܦ݂ܠܳܐ<EOS>ܬ݁ܰܠܡܺܝܕ݂ܰܘܗ̱ܝ̈ ܣܠܶܩܘ ܠܗܳܠܶܝܢ ܐܶܠܦ݂ܶܐ̈ <EOS> ܘܶܐܬ݂ܰܘ ܠܰܟ݂ܦ݂ܰܪܢܰܚܽܘܡ <EOS> ܘܒ݂ܳܥܶܝܢ<EOS>ܗ̱ܘܰܘ ܠܶܗ ܠܝܶܫܽܘܥ <EOS>ܘܟ݂ܰܕ݂ ܐܶܫܟ݁ܚܽܘܗ̱ܝ ܒ݁ܥܶܒ݂ܪܳܐ ܕ݁ܝܰܡܳܐ <EOS> ܐܳܡܪܺܝܢ ܠܶܗ <EOS> ܪܰܒ݁ܰܢ<EOS>ܐܶܡܰܬ݂ܝ ܐܶܬ݂ܰܝܬ݁ ܠܗܳܪܟ݁ܳܐ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ<EOS>ܠܟ݂ܽܘܢ ܕ݁ܒ݂ܳܥܶܝܢ ܐܢ̱ܬ݁ܽܘܢ ܠܺܝ ܠܳܐ ܗ̱ܘܳܐ ܡܶܛܽܠ ܕ݁ܰܚܙܰܝܬ݁ܽܘܢ ܐܳܬ݂ܘܳܬ݂ܳܐ̈ <EOS>ܐܶܠܳܐ ܕ݁ܶܐܟ݂ܰܠܬ݁ܽܘܢ ܠܰܚܡܳܐ ܘܰܣܒ݂ܰܥܬ݁ܽܘܢ <EOS>ܠܳܐ ܬ݁ܶܦ݂ܠܚܽܘܢ ܡܶܐܟ݂ܽܘܠܬ݁ܳܐ ܕ݁ܳܐܒ݂ܕ݁ܳܐ <EOS> ܐܶܠܳܐ ܡܶܐܟ݂ܽܘܠܬ݁ܳܐ<EOS>ܕ݁ܰܡܩܰܘܝܳܐ ܠܚܰܝܶܐ̈ ܕ݁ܰܠܥܳܠܰܡ <EOS> ܐܰܝܕ݂ܳܐ ܕ݁ܰܒ݂ܪܶܗ ܕ݁ܐ̱ܢܳܫܳܐ ܢܶܬ݁ܶܠ ܠܟ݂ܽܘܢ <EOS> ܠܗܳܢܳܐ<EOS>ܓ݁ܶܝܪ ܐܰܒ݂ܳܐ ܚܬ݂ܰܡ ܐܰܠܳܗܳܐ <EOS>ܐܳܡܪܺܝܢ ܠܶܗ <EOS> ܡܳܢܳܐ ܢܶܥܒ݁ܶܕ݂ ܕ݁ܢܶܦ݂ܠܽܘܚ ܥܒ݂ܳܕ݂ܶܐ̈ ܕ݁ܰܐܠܳܗܳܐ<EOS><EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܗܳܢܰܘ ܥܒ݂ܳܕ݂ܳܐ ܕ݁ܰܐܠܳܗܳܐ <EOS>ܕ݁ܰܬ݂ܗܰܝܡܢܽܘܢ ܒ݁ܡܰܢ ܕ݁ܗܽܘ ܫܰܕ݁ܰܪ<EOS>ܐܳܡܪܺܝܢ ܠܶܗ <EOS> ܡܳܢܳܐ ܐܳܬ݂ܳܐ ܥܳܒ݂ܶܕ݂ ܐܰܢ̱ܬ݁ ܇ ܕ݁ܢܶܚܙܶܐ<EOS>ܘܰܢܗܰܝܡܶܢ ܒ݁ܳܟ݂ <EOS> ܡܳܢܳܐ ܣܳܥܰܪ ܐܰܢ̱ܬ݁ <EOS>ܐܰܒ݂ܳܗܰܝܢ̈ ܡܰܢ̱ܢܳܐ ܐܶܟ݂ܰܠܘ ܒ݁ܡܰܕ݂ܒ݁ܪܳܐ <EOS> ܐܰܝܟ݁ܰܢܳܐ<EOS>ܕ݁ܰܟ݂ܬ݂ܺܝܒ݂ <EOS> ܕ݁ܠܰܚܡܳܐ ܡܶܢ ܫܡܰܝܳܐ <EOS> ܝܰܗ̱ܒ݂ ܠܗܽܘܢ ܠܡܶܐܟ݂ܰܠ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ<EOS>ܕ݁ܠܳܐ ܗ̱ܘܳܐ ܡܽܘܫܶܐ ܝܰܗ̱ܒ݂ ܠܟ݂ܽܘܢ ܠܰܚܡܳܐ ܡܶܢ ܫܡܰܝܳܐ <EOS> ܐܶܠܳܐ ܐܳܒ݂ܝ ܝܳܗܶܒ݂ ܠܟ݂ܽܘܢ<EOS>ܠܰܚܡܳܐ ܕ݁ܩܽܘܫܬ݁ܳܐ ܡܶܢ ܫܡܰܝܳܐ <EOS>ܠܰܚܡܶܗ ܓ݁ܶܝܪ ܕ݁ܰܐܠܳܗܳܐ ܐܺܝܬ݂ܰܘܗ̱ܝ ܗܰܘ ܕ݁ܰܢܚܶܬ݂ ܡܶܢ ܫܡܰܝܳܐ<EOS><EOS> ܘܝܳܗܶܒ݂ ܚܰܝܶܐ̈ ܠܥܳܠܡܳܐ <EOS>ܐܳܡܪܺܝܢ ܠܶܗ <EOS> ܡܳܪܰܢ ܒ݁ܟ݂ܽܠܙܒ݂ܰܢ ܗܰܒ݂ ܠܰܢ ܠܰܚܡܳܐ ܗܳܢܳܐ<EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܶܢܳܐ ܐ̱ܢܳܐ ܠܰܚܡܳܐ ܕ݁ܚܰܝܶܐ̈ ܡܰܢ<EOS>ܕ݁ܳܐܬ݂ܶܐ ܠܘܳܬ݂ܝ ܠܳܐ ܢܶܟ݂ܦ݁ܰܢ <EOS> ܘܡܰܢ ܕ݁ܰܡܗܰܝܡܶܢ ܒ݁ܺܝ <EOS> ܠܳܐ ܢܶܨܗܶܐ ܠܥܳܠܰܡ <EOS>ܐܶܠܳܐ ܐܶܡܪܶܬ݂ ܠܟ݂ܽܘܢ ܕ݁ܰܚܙܰܝܬ݁ܽܘܢܳܢܝ ܘܠܳܐ ܡܗܰܝܡܢܺܝܢ<EOS>ܐܢ̱ܬ݁ܽܘܢ <EOS>ܟ݁ܽܠ ܕ݁ܝܰܗ̱ܒ݂ ܠܺܝ ܐܳܒ݂ܝ <EOS> ܠܘܳܬ݂ܝ ܢܺܐܬ݂ܶܐ <EOS> ܘܡܰܢ ܕ݁ܰܠܘܳܬ݂ܝ<EOS>ܢܺܐܬ݂ܶܐ <EOS> ܠܳܐ ܐܰܦ݁ܩܶܗ ܠܒ݂ܰܪ <EOS>ܕ݁ܢܶܚܬ݁ܶܬ݂ ܡܶܢ ܫܡܰܝܳܐ <EOS> ܠܳܐ ܗ̱ܘܳܐ ܕ݁ܶܐܥܒ݁ܶܕ݂ ܨܶܒ݂ܝܳܢܝ <EOS>ܐܶܠܳܐ ܕ݁ܶܐܥܒ݁ܶܕ݂ ܨܶܒ݂ܝܳܢܶܗ ܕ݁ܡܰܢ ܕ݁ܫܰܕ݁ܪܰܢܝ<EOS>ܗܳܢܰܘ ܕ݁ܶܝܢ ܨܶܒ݂ܝܳܢܶܗ ܕ݁ܡܰܢ ܕ݁ܫܰܕ݁ܪܰܢܝ ܕ݁ܟ݂ܽܠ ܕ݁ܝܰܗ̱ܒ݂ ܠܺܝ<EOS><EOS> ܠܳܐ ܐܰܘܒ݁ܶܕ݂ ܡܶܢܶܗ <EOS> ܐܶܠܳܐ ܐܰܩܺܝܡܺܝܘܗ̱ܝ ܒ݁ܝܰܘܡܳܐ ܐ̱ܚܪܳܝܳܐ <EOS>ܗܳܢܰܘ ܓ݁ܶܝܪ ܨܶܒ݂ܝܳܢܶܗ ܕ݁ܳܐܒ݂ܝ <EOS> ܕ݁ܟ݂ܽܠ ܕ݁ܚܳܙܶܐ ܠܰܒ݂ܪܳܐ<EOS>ܘܰܡܗܰܝܡܶܢ ܒ݁ܶܗ ܢܶܗܘܽܘܢ ܠܶܗ ܚܰܝܶܐ̈ ܕ݁ܰܠܥܳܠܰܡ <EOS> ܘܶܐܢܳܐ ܐܰܩܺܝܡܺܝܘܗ̱ܝ ܒ݁ܝܰܘܡܳܐ<EOS>ܐ̱ܚܪܳܝܳܐ<EOS>ܝܺܗܽܘܕ݂ܳܝܶܐ̈ ܕ݁ܶܝܢ ܪܳܛܢܺܝܢ ܗ̱ܘܰܘ ܥܠܰܘܗ̱ܝ ܇ ܕ݁ܶܐܡܰܪ ܕ݁ܶܐܢܳܐ<EOS>ܐ̱ܢܳܐ ܠܰܚܡܳܐ ܕ݁ܢܶܚܬ݁ܶܬ݂ ܡܶܢ ܫܡܰܝܳܐ <EOS>ܘܳܐܡܪܺܝܢ ܗ̱ܘܰܘ <EOS> ܠܳܐ ܗ̱ܘܳܐ ܗܳܢܳܐ ܝܶܫܽܘܥ ܁ ܒ݁ܪܶܗ ܕ݁ܝܰܘܣܶܦ݂ <EOS>ܗܰܘ ܕ݁ܰܚܢܰܢ ܝܳܕ݂ܥܺܝܢ ܠܰܐܒ݂ܽܘܗ̱ܝ ܘܠܶܐܡܶܗ <EOS> ܘܰܐܝܟ݁ܰܢܳܐ ܐܳܡܰܪ ܗܳܢܳܐ ܕ݁ܡܶܢ ܫܡܰܝܳܐ<EOS>ܢܶܚܬ݁ܶܬ݂<EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܠܳܐ ܬ݁ܶܪܛܢܽܘܢ ܚܰܕ݂ ܥܰܡ ܚܰܕ݂<EOS><EOS>ܠܳܐ ܐ̱ܢܳܫ ܡܶܫܟ݁ܰܚ ܕ݁ܢܺܐܬ݂ܶܐ ܠܘܳܬ݂ܝ ܇ ܐܶܠܳܐ ܐܶܢ ܢܰܓ݂ܕ݁ܶܗ<EOS>ܐܰܒ݂ܳܐ ܕ݁ܫܰܕ݁ܪܰܢܝ <EOS> ܘܶܐܢܳܐ ܐܰܩܺܝܡܺܝܘܗ̱ܝ <EOS> ܒ݁ܝܰܘܡܳܐ ܐ̱ܚܪܳܝܳܐ <EOS>ܟ݁ܬ݂ܺܝܒ݂ ܓ݁ܶܝܪ ܒ݁ܰܢܒ݂ܺܝܳܐ ܕ݁ܢܶܗܘܽܘܢ ܟ݁ܽܠܗܽܘܢ ܡܰܠܦ݂ܶܐ̈<EOS>ܕ݁ܰܐܠܳܗܳܐ <EOS> ܟ݁ܽܠ ܡܰܢ ܕ݁ܫܳܡܰܥ ܗܳܟ݂ܺܝܠ ܡܶܢ ܐܰܒ݂ܳܐ ܘܝܳܠܶܦ݂ ܡܶܢܶܗ <EOS> ܐܳܬ݂ܶܐ ܠܘܳܬ݂ܝ<EOS><EOS>ܠܳܐ ܗ̱ܘܳܐ ܕ݁ܚܳܙܶܐ ܐ̱ܢܳܫ ܠܰܐܒ݂ܳܐ <EOS> ܐܶܠܳܐ ܡܰܢ ܕ݁ܡܶܢ ܐܰܠܳܗܳܐ<EOS>ܐܺܝܬ݂ܰܘܗ̱ܝ <EOS> ܗܰܘ ܗ̱ܽܘ ܚܳܙܶܐ ܠܰܐܒ݂ܳܐ<EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܡܰܢ ܕ݁ܰܡܗܰܝܡܶܢ ܒ݁ܺܝ ܁<EOS>ܐܺܝܬ݂ ܠܶܗ ܚܰܝܶܐ̈ ܕ݁ܰܠܥܳܠܰܡ<EOS>ܐܶܢܳܐ ܐ̱ܢܳܐ ܠܰܚܡܳܐ ܕ݁ܚܰܝܶܐ̈ <EOS>ܐܰܒ݂ܳܗܰܝܟ݁ܽܘܢ̈ ܐܶܟ݂ܰܠܘ ܡܰܢ̱ܢܳܐ ܒ݁ܡܰܕ݂ܒ݁ܪܳܐ <EOS> ܘܡܺܝܬ݂ܘ <EOS>ܗܳܢܰܘ ܕ݁ܶܝܢ ܠܰܚܡܳܐ ܕ݁ܰܢܚܶܬ݂ ܡܶܢ ܫܡܰܝܳܐ ܕ݁ܢܶܐܟ݂ܽܘܠ ܐ̱ܢܳܫ<EOS>ܡܶܢܶܗ <EOS> ܘܠܳܐ ܢܡܽܘܬ݂ <EOS>ܐܶܢܳܐ ܐ̱ܢܳܐ ܠܰܚܡܳܐ ܚܰܝܳܐ <EOS> ܕ݁ܡܶܢ ܫܡܰܝܳܐ ܢܶܚܬ݁ܶܬ݂ <EOS> ܘܶܐܢ<EOS>ܐ̱ܢܳܫ ܢܶܐܟ݂ܽܘܠ ܡܶܢ ܗܳܢܳܐ ܠܰܚܡܳܐ ܢܺܚܶܐ ܠܥܳܠܰܡ <EOS> ܘܠܰܚܡܳܐ ܐܰܝܢܳܐ ܕ݁ܶܐܢܳܐ ܐܶܬ݁ܶܠ<EOS>ܦ݁ܰܓ݂ܪܝ ܗ̱ܽܘ <EOS> ܕ݁ܥܰܠ ܐܰܦ݁ܰܝ̈ ܚܰܝܰܘܗ̱ܝ̈ ܕ݁ܥܳܠܡܳܐ ܝܳܗܶܒ݂ ܐ̱ܢܳܐ<EOS>ܢܳܨܶܝܢ ܗ̱ܘܰܘ ܕ݁ܶܝܢ ܝܺܗܽܘܕ݂ܳܝܶܐ̈ ܚܰܕ݂ ܥܰܡ ܚܰܕ݂ <EOS> ܘܳܐܡܪܺܝܢ <EOS>ܐܰܝܟ݁ܰܢܳܐ ܡܶܫܟ݁ܰܚ ܗܳܢܳܐ ܦ݁ܰܓ݂ܪܶܗ ܕ݁ܢܶܬ݁ܶܠ ܠܰܢ ܠܡܶܐܟ݂ܰܠ <EOS>ܘܶܐܡܰܪ ܠܗܽܘܢ ܝܶܫܽܘܥ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ<EOS>ܕ݁ܶܐܠܳܐ ܬ݁ܶܐܟ݂ܠܽܘܢ ܦ݁ܰܓ݂ܪܶܗ ܕ݁ܰܒ݂ܪܶܗ ܕ݁ܐ̱ܢܳܫܳܐ ܁ ܘܬ݂ܶܫܬ݁ܽܘܢ ܕ݁ܡܶܗ ܠܰܝܬ݁ ܠܟ݂ܽܘܢ<EOS>ܚܰܝܶܐ̈ ܒ݁ܰܩܢܽܘܡܟ݂ܽܘܢ <EOS>ܡܰܢ ܕ݁ܳܐܟ݂ܶܠ ܕ݁ܶܝܢ ܡܶܢ ܦ݁ܰܓ݂ܪܝ ܁ ܘܫܳܬ݂ܶܐ ܡܶܢ ܕ݁ܶܡܝ ܐܺܝܬ݂<EOS>ܠܶܗ ܚܰܝܶܐ̈ ܕ݁ܰܠܥܳܠܰܡ <EOS> ܘܶܐܢܳܐ ܐܰܩܺܝܡܺܝܘܗ̱ܝ ܒ݁ܝܰܘܡܳܐ ܐ̱ܚܪܳܝܳܐ<EOS>ܦ݁ܰܓ݂ܪܝ ܓ݁ܶܝܪ <EOS> ܫܰܪܺܝܪܳܐܝܺܬ݂ ܐܺܝܬ݂ܰܘܗ̱ܝ ܡܶܐܟ݂ܽܘܠܬ݁ܳܐ <EOS>ܘܕ݂ܶܡܝ <EOS> ܫܰܪܺܝܪܳܐܝܺܬ݂ ܐܺܝܬ݂ܰܘܗ̱ܝ ܡܰܫܬ݁ܝܳܐ <EOS>ܡܰܢ ܕ݁ܳܐܟ݂ܶܠ ܦ݁ܰܓ݂ܪܝ ܁ ܘܫܳܬ݂ܶܐ ܕ݁ܶܡܝ ܒ݁ܺܝ ܡܩܰܘܶܐ <EOS> ܘܶܐܢܳܐ<EOS>ܒ݁ܶܗ <EOS>ܐܰܝܟ݁ܰܢܳܐ ܕ݁ܫܰܕ݁ܪܰܢܝ ܐܰܒ݂ܳܐ ܚܰܝܳܐ <EOS> ܘܶܐܢܳܐ ܚܰܝ ܐ̱ܢܳܐ ܡܶܛܽܠ<EOS>ܐܰܒ݂ܳܐ <EOS> ܘܡܰܢ ܕ݁ܢܶܐܟ݂ܠܰܢܝ ܁ ܐܳܦ݂ ܗܽܘ ܢܺܚܶܐ ܡܶܛܽܠܳܬ݂ܝ <EOS>ܗܳܢܰܘ ܠܰܚܡܳܐ ܕ݁ܰܢܚܶܬ݂ ܡܶܢ ܫܡܰܝܳܐ <EOS> ܠܳܐ ܗ̱ܘܳܐ ܐܰܝܟ݂ ܕ݁ܶܐܟ݂ܰܠܘ<EOS>ܐܰܒ݂ܳܗܰܝܟ݁ܽܘܢ̈ ܡܰܢ̱ܢܳܐ <EOS> ܘܡܺܝܬ݂ܘ <EOS> ܡܰܢ ܕ݁ܳܐܟ݂ܶܠ ܗܳܢܳܐ ܠܰܚܡܳܐ ܁ ܢܺܚܶܐ ܠܥܳܠܰܡ<EOS>ܗܳܠܶܝܢ ܐܶܡܰܪ ܒ݁ܰܟ݂ܢܽܘܫܬ݁ܳܐ <EOS> ܟ݁ܰܕ݂ ܡܰܠܶܦ݂ ܒ݁ܰܟ݂ܦ݂ܰܪܢܰܚܽܘܡ<EOS><EOS>ܘܣܰܓ݁ܺܝܶܐܐ̈ ܕ݁ܰܫܡܰܥܘ ܡܶܢ ܬ݁ܰܠܡܺܝܕ݂ܰܘܗ̱ܝ̈ <EOS> ܐܳܡܪܺܝܢ <EOS> ܩܰܫܝܳܐ<EOS>ܗ̱ܝ ܡܶܠܬ݂ܳܐ ܗܳܕ݂ܶܐ <EOS> ܡܰܢܽܘ ܡܶܫܟ݁ܰܚ ܠܡܶܫܡܥܳܗ <EOS>ܝܶܫܽܘܥ ܕ݁ܶܝܢ ܁ ܝܺܕ݂ܰܥ ܒ݁ܢܰܦ݂ܫܶܗ ܕ݁ܪܳܛܢܺܝܢ ܥܰܠ ܗܳܕ݂ܶܐ<EOS>ܬ݁ܰܠܡܺܝܕ݂ܰܘܗ̱ܝ̈ <EOS> ܘܶܐܡܰܪ ܠܗܽܘܢ <EOS> ܗܳܕ݂ܶܐ ܡܰܟ݂ܫܠܳܐ ܠܟ݂ܽܘܢ <EOS>ܐܶܢ ܬ݁ܶܚܙܽܘܢ ܗܳܟ݂ܺܝܠ ܠܰܒ݂ܪܶܗ ܕ݁ܐ̱ܢܳܫܳܐ ܕ݁ܣܳܠܶܩ ܠܰܐܬ݂ܰܪ<EOS>ܕ݁ܺܐܝܬ݂ܰܘܗ̱ܝ ܗ̱ܘܳܐ ܡܶܢ ܩܕ݂ܺܝܡ<EOS>ܪܽܘܚܳܐ ܗ̱ܝ ܕ݁ܡܰܚܝܳܐ <EOS> ܦ݁ܰܓ݂ܪܳܐ <EOS> ܠܳܐ ܡܰܗܢܶܐ ܡܶܕ݁ܶܡ <EOS> ܡܶܠܶܐ̈<EOS>ܕ݁ܶܐܢܳܐ ܡܰܠܠܶܬ݂ ܥܰܡܟ݂ܽܘܢ ܪܽܘܚܳܐ ܐܶܢܶܝܢ̈ <EOS> ܘܚܰܝܶܐ̈ ܐܶܢܶܝܢ̈<EOS>ܐܶܠܳܐ ܐܺܝܬ݂ ܐ̱ܢܳܫܳܐ ܡܶܢܟ݂ܽܘܢ <EOS> ܕ݁ܠܳܐ ܡܗܰܝܡܢܺܝܢ <EOS> ܝܳܕ݂ܰܥ<EOS>ܗ̱ܘܳܐ ܓ݁ܶܝܪ ܝܶܫܽܘܥ ܡܶܢ ܩܕ݂ܺܝܡ <EOS> ܡܰܢ ܐܶܢܽܘܢ ܐܰܝܠܶܝܢ ܕ݁ܠܳܐ ܡܗܰܝܡܢܺܝܢ ܇ ܘܡܰܢܽܘ ܗܰܘ<EOS>ܕ݁ܡܰܫܠܶܡ ܠܶܗ <EOS>ܘܶܐܡܰܪ ܗ̱ܘܳܐ ܠܗܽܘܢ <EOS> ܡܶܛܽܠ ܗܳܢܳܐ ܐܶܡܪܶܬ݂ ܠܟ݂ܽܘܢ ܕ݁ܠܳܐ<EOS>ܐ̱ܢܳܫ ܡܶܫܟ݁ܰܚ ܕ݁ܢܺܐܬ݂ܶܐ ܠܘܳܬ݂ܝ ܇ ܐܶܠܳܐ ܝܺܗܺܝܒ݂ ܠܶܗ ܡܶܢ ܐܳܒ݂ܝ <EOS>ܡܶܛܽܠ ܗܳܕ݂ܶܐ ܡܶܠܬ݂ܳܐ ܣܰܓ݁ܺܝܶܐܐ̈ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܐܶܙܰܠܘ<EOS>ܠܒ݂ܶܣܬ݁ܰܪܗܽܘܢ <EOS> ܘܠܳܐ ܡܗܰܠܟ݂ܺܝܢ ܗ̱ܘܰܘ ܥܰܡܶܗ <EOS>ܘܶܐܡܰܪ ܝܶܫܽܘܥ ܠܰܬ݂ܪܶܥܣܰܪܬ݁ܶܗ <EOS> ܠܡܳܐ ܇ ܐܳܦ݂ ܐܰܢ̱ܬ݁ܽܘܢ ܨܳܒ݂ܶܝܢ<EOS>ܐܢ̱ܬ݁ܽܘܢ ܠܡܺܐܙܰܠ<EOS>ܥܢܳܐ ܫܶܡܥܽܘܢ ܟ݁ܺܐܦ݂ܳܐ <EOS> ܘܶܐܡܰܪ <EOS> ܡܳܪܝ <EOS> ܠܘܳܬ݂ ܡܰܢ ܢܺܐܙܰܠ <EOS>ܡܶܠܶܐ̈ ܕ݁ܚܰܝܶܐ̈ ܕ݁ܰܠܥܳܠܰܡ ܐܺܝܬ݂ ܠܳܟ݂ <EOS>ܘܰܚܢܰܢ ܗܰܝܡܶܢܢ ܘܺܝܕ݂ܰܥܢ ܕ݁ܰܐܢ̱ܬ݁ ܗ̱ܽܘ ܡܫܺܝܚܳܐ <EOS> ܒ݁ܪܶܗ<EOS>ܕ݁ܰܐܠܳܗܳܐ ܚܰܝܳܐ<EOS>ܐܳܡܰܪ ܠܗܽܘܢ ܝܶܫܽܘܥ <EOS> ܠܳܐ ܗ̱ܘܳܐ ܐܶܢܳܐ ܓ݁ܒ݂ܺܝܬ݂ܟ݂ܽܘܢ<EOS>ܠܰܬ݂ܪܶܥܣܰܪ ܘܡܶܢܟ݂ܽܘܢ ܚܰܕ݂ ܣܳܛܳܢܳܐ ܗܽܘ <EOS>ܐܶܡܰܪ ܗ̱ܘܳܐ ܕ݁ܶܝܢ <EOS> ܥܰܠ ܝܺܗܽܘܕ݂ܳܐ ܒ݁ܰܪ ܫܶܡܥܽܘܢ ܣܟ݂ܰܪܝܽܘܛܳܐ <EOS>ܗܽܘ ܓ݁ܶܝܪ ܥܬ݂ܺܝܕ݂ ܗ̱ܘܳܐ ܕ݁ܢܰܫܠܡܺܝܘܗ̱ܝ <EOS> ܚܰܕ݂ ܡܶܢ ܬ݁ܪܶܥܣܰܪ<EOS>ܒ݁ܳܬ݂ܰܪ ܗܳܠܶܝܢ <EOS> ܡܗܰܠܶܟ݂ ܗ̱ܘܳܐ ܝܶܫܽܘܥ ܒ݁ܰܓ݂ܠܺܝܠܳܐ <EOS> ܠܳܐ<EOS>ܓ݁ܶܝܪ ܨܳܒ݂ܶܐ ܗ̱ܘܳܐ ܠܰܡܗܰܠܳܟ݂ܽܘ ܒ݁ܺܝܗܽܘܕ݂ ܡܶܛܽܠ ܕ݁ܺܝܗܽܘܕ݂ܳܝܶܐ̈ ܒ݁ܳܥܶܝܢ ܗ̱ܘܰܘ<EOS>ܠܡܶܩܛܠܶܗ<EOS>ܘܩܰܪܺܝܒ݂ ܗ̱ܘܳܐ ܥܰܕ݂ܥܺܕ݂ܳܐ ܕ݁ܰܡܛܰܠܶܐ̈ ܕ݁ܺܝܗܽܘܕ݂ܳܝܶܐ̈ <EOS>ܘܶܐܡܰܪܘ ܠܶܗ ܐܰܚܰܘܗ̱ܝ̈ ܠܝܶܫܽܘܥ <EOS> ܫܰܢܳܐ ܠܳܟ݂ ܡܶܟ݁ܳܐ <EOS> ܘܙܶܠ<EOS>ܠܺܝܗܽܘܕ݂ <EOS> ܕ݁ܢܶܚܙܽܘܢ ܬ݁ܰܠܡܺܝܕ݂ܰܝܟ݁̈ ܥܒ݂ܳܕ݂ܶܐ̈ ܕ݁ܥܳܒ݂ܶܕ݂ ܐܰܢ̱ܬ݁ <EOS>ܠܰܝܬ݁ ܓ݁ܶܝܪ ܐ̱ܢܳܫ ܕ݁ܥܳܒ݂ܶܕ݂ ܡܶܕ݁ܶܡ ܒ݁ܛܽܘܫܝܳܐ ܇ ܘܨܳܒ݂ܶܐ ܗܽܘ<EOS>ܕ݁ܰܒ݂ܓ݂ܶܠܝܳܐ ܢܶܗܘܶܐ <EOS> ܐܶܢ ܗܳܠܶܝܢ ܥܳܒ݂ܶܕ݂ ܐܰܢ̱ܬ݁ <EOS> ܚܰܘܳܐ ܢܰܦ݂ܫܳܟ݂ ܠܥܳܠܡܳܐ <EOS>ܐܳܦ݂ ܠܳܐ ܓ݁ܶܝܪ ܐܰܚܰܘܗ̱ܝ̈ ܗܰܝܡܶܢܘ ܗ̱ܘܰܘ ܒ݁ܶܗ ܒ݁ܝܶܫܽܘܥ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܙܰܒ݂ܢܝ ܕ݁ܺܝܠܝ ܇ ܥܕ݂ܰܡܳܐ ܠܗܳܫܳܐ ܠܳܐ ܡܛܳܐ<EOS><EOS> ܙܰܒ݂ܢܟ݂ܽܘܢ ܕ݁ܶܝܢ ܕ݁ܺܝܠܟ݂ܽܘܢ <EOS> ܒ݁ܟ݂ܽܠ ܥܶܕ݁ܳܢ ܡܛܰܝܰܒ݂ <EOS>ܠܳܐ ܡܶܫܟ݁ܰܚ ܥܳܠܡܳܐ ܠܡܶܣܢܳܟ݂ܽܘܢ <EOS> ܠܺܝ ܕ݁ܶܝܢ <EOS> ܣܳܢܶܐ <EOS> ܡܶܛܽܠ<EOS>ܕ݁ܶܐܢܳܐ ܡܰܣܗܶܕ݂ ܐ̱ܢܳܐ ܥܠܰܘܗ̱ܝ ܕ݁ܰܥܒ݂ܳܕ݂ܰܘܗ̱ܝ̈ ܒ݁ܺܝܫܺܝܢ̈ ܐܶܢܽܘܢ <EOS>ܐܰܢ̱ܬ݁ܽܘܢ ܣܰܩܘ ܠܥܰܕ݂ܥܺܕ݂ܳܐ ܗܳܢܳܐ <EOS> ܐܶܢܳܐ ܠܳܐ ܣܳܠܶܩ ܐ̱ܢܳܐ<EOS>ܗܳܫܳܐ ܠܥܰܕ݂ܥܺܕ݂ܳܐ ܗܳܢܳܐ <EOS> ܡܶܛܽܠ ܕ݁ܙܰܒ݂ܢܳܐ ܕ݁ܺܝܠܝ ܠܳܐ ܥܕ݂ܰܟ݁ܺܝܠ ܫܠܶܡ <EOS>ܗܳܠܶܝܢ ܐܶܡܰܪ <EOS> ܘܦ݂ܳܫ ܠܶܗ ܒ݁ܰܓ݂ܠܺܝܠܳܐ <EOS>ܟ݁ܰܕ݂ ܕ݁ܶܝܢ ܣܠܶܩܘ ܐܰܚܰܘܗ̱ܝ̈ ܠܥܰܕ݂ܥܺܕ݂ܳܐ ܗܳܝܕ݁ܶܝܢ ܐܳܦ݂ ܗܽܘ<EOS>ܣܠܶܩ <EOS> ܠܳܐ ܒ݁ܓ݂ܶܠܝܳܐ ܁ ܐܶܠܳܐ ܐܰܝܟ݂ ܕ݁ܰܒ݂ܛܽܘܫܝܳܐ <EOS>ܝܺܗܽܘܕ݂ܳܝܶܐ̈ ܕ݁ܶܝܢ ܒ݁ܳܥܶܝܢ ܗ̱ܘܰܘ ܠܶܗ ܒ݁ܥܰܕ݂ܥܺܕ݂ܳܐ <EOS> ܘܳܐܡܪܺܝܢ<EOS>ܗ̱ܘܰܘ <EOS> ܐܰܝܟ݁ܰܘ ܗܰܘ <EOS>ܘܪܶܛܢܳܐ ܣܰܓ݁ܺܝܳܐܐ ܡܶܛܽܠܳܬ݂ܶܗ ܐܺܝܬ݂ ܗ̱ܘܳܐ ܒ݁ܟ݂ܶܢܫܳܐ <EOS> ܐܺܝܬ݂<EOS>ܗ̱ܘܰܘ ܓ݁ܶܝܪ ܕ݁ܳܐܡܪܺܝܢ <EOS> ܕ݁ܛܳܒ݂ ܗ̱ܽܘ <EOS> ܘܰܐ̱ܚܪܳܢܶܐ̈ ܐܳܡܪܺܝܢ ܗ̱ܘܰܘ <EOS> ܠܳܐ <EOS> ܐܶܠܳܐ<EOS>ܡܰܛܥܶܐ ܠܥܰܡܳܐ <EOS>ܠܳܐ ܕ݁ܶܝܢ ܐ̱ܢܳܫ ܓ݁ܰܠܝܳܐܝܺܬ݂ ܡܡܰܠܶܠ ܗ̱ܘܳܐ ܥܠܰܘܗ̱ܝ ܇ ܡܶܛܽܠ<EOS>ܕ݁ܶܚܠܬ݂ܳܐ ܕ݁ܺܝܗܽܘܕ݂ܳܝܶܐ̈ <EOS>ܟ݁ܰܕ݂ ܕ݁ܶܝܢ ܦ݁ܠܰܓ݂ܘ ܝܰܘܡܳܬ݂ܳܐ̈ ܕ݁ܥܰܕ݂ܥܺܕ݂ܳܐ ܣܠܶܩ ܝܶܫܽܘܥ<EOS>ܠܗܰܝܟ݁ܠܳܐ <EOS> ܘܡܰܠܶܦ݂ ܗ̱ܘܳܐ <EOS>ܘܡܶܬ݁ܕ݁ܰܡܪܺܝܢ ܗ̱ܘܰܘ ܝܺܗܽܘܕ݂ܳܝܶܐ̈ <EOS> ܘܳܐܡܪܺܝܢ <EOS> ܐܰܝܟ݁ܰܢܳܐ<EOS>ܝܳܕ݂ܰܥ ܗܳܢܳܐ ܣܶܦ݂ܪܳܐ <EOS> ܟ݁ܰܕ݂ ܠܳܐ ܝܺܠܶܦ݂ <EOS>ܥܢܳܐ ܝܶܫܽܘܥ <EOS> ܘܶܐܡܰܪ <EOS> ܝܽܘܠܦ݁ܳܢܝ ܠܳܐ ܗܘܳܐ ܕ݁ܺܝܠܝ <EOS> ܐܶܠܳܐ<EOS>ܕ݁ܗܰܘ ܕ݁ܫܰܕ݁ܪܰܢܝ <EOS>ܡܰܢ ܕ݁ܨܳܒ݂ܶܐ ܕ݁ܢܶܥܒ݁ܶܕ݂ ܨܶܒ݂ܝܳܢܶܗ ܡܶܣܬ݁ܰܟ݁ܰܠ ܝܽܘܠܦ݁ܳܢܝ ܐܶܢ<EOS>ܡܶܢ ܐܰܠܳܗܳܐ ܗܽܘ ܇ ܐܰܘ ܐܶܢܳܐ ܡܶܢ ܨܒ݂ܽܘܬ݂ ܢܰܦ݂ܫܝ ܡܡܰܠܶܠ ܐ̱ܢܳܐ <EOS>ܡܰܢ ܕ݁ܡܶܢ ܨܒ݂ܽܘܬ݂ ܪܶܥܝܳܢܶܗ ܡܡܰܠܶܠ ܫܽܘܒ݂ܚܳܐ ܠܢܰܦ݂ܫܶܗ ܒ݁ܳܥܶܐ<EOS><EOS> ܗܰܘ ܕ݁ܶܝܢ ܕ݁ܫܽܘܒ݂ܚܳܐ ܕ݁ܡܰܢ ܕ݁ܫܰܕ݁ܪܶܗ ܒ݁ܳܥܶܐ <EOS> ܫܰܪܺܝܪ ܗ̱ܽܘ <EOS> ܘܥܰܘܠܳܐ ܒ݁ܠܶܒ݁ܶܗ<EOS>ܠܳܐ ܐܺܝܬ݂ <EOS>ܠܳܐ ܗ̱ܘܳܐ ܡܽܘܫܶܐ ܝܰܗ̱ܒ݂ ܠܟ݂ܽܘܢ ܢܳܡܽܘܣܳܐ ܘܠܳܐ ܐ̱ܢܳܫ<EOS>ܡܶܢܟ݂ܽܘܢ ܢܳܛܰܪ ܢܳܡܽܘܣܳܐ <EOS>ܡܳܢܳܐ ܒ݁ܳܥܶܝܢ ܐܢ̱ܬ݁ܽܘܢ ܠܡܶܩܛܠܰܢܝ <EOS> ܥܢܳܐ ܟ݁ܶܢܫܳܐ <EOS> ܘܳܐܡܪܺܝܢ <EOS>ܕ݁ܰܝܘܳܐ ܐܺܝܬ݂ ܠܳܟ݂ <EOS> ܡܰܢܽܘ ܒ݁ܳܥܶܐ ܠܡܶܩܛܠܳܟ݂ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܚܰܕ݂ ܥܒ݂ܳܕ݂ܳܐ ܥܶܒ݂ܕ݁ܶܬ݂ <EOS>ܘܟ݂ܽܠܟ݂ܽܘܢ ܡܶܬ݁ܕ݁ܰܡܪܺܝܢ ܐܢ̱ܬ݁ܽܘܢ <EOS>ܡܶܛܽܠ ܗܳܢܳܐ ܡܽܘܫܶܐ ܝܰܗ̱ܒ݂ ܠܟ݂ܽܘܢ ܓ݁ܙܽܘܪܬ݁ܳܐ <EOS> ܠܳܐ ܗ̱ܘܳܐ<EOS>ܡܶܛܽܠ ܕ݁ܡܶܢܶܗ ܗ̱ܝ ܡܶܢ ܡܽܘܫܶܐ <EOS> ܐܶܠܳܐ ܕ݁ܡܶܢ ܐܰܒ݂ܳܗܳܬ݂ܳܐ̈ ܗ̱ܝ ܇ ܘܰܒ݂ܫܰܒ݁ܬ݂ܳܐ<EOS>ܓ݁ܳܙܪܺܝܢ ܐܢ̱ܬ݁ܽܘܢ ܒ݁ܰܪܢܳܫܳܐ <EOS>ܐܶܢ ܒ݁ܰܪܢܳܫܳܐ ܡܶܬ݂ܓ݁ܙܰܪ ܒ݁ܝܰܘܡܳܐ ܕ݁ܫܰܒ݁ܬ݂ܳܐ <EOS> ܡܶܛܽܠ ܕ݁ܠܳܐ<EOS>ܢܶܫܬ݁ܪܶܐ ܢܳܡܽܘܣܳܐ ܕ݁ܡܽܘܫܶܐ ܥܠܰܝ ܪܳܛܢܺܝܢ ܐܢ̱ܬ݁ܽܘܢ ܕ݁ܟ݂ܽܠܶܗ ܒ݁ܰܪܢܳܫܳܐ ܐܰܚܠܡܶܬ݂<EOS>ܒ݁ܝܰܘܡܳܐ ܕ݁ܫܰܒ݁ܬ݂ܳܐ<EOS>ܠܳܐ ܬ݁ܶܗܘܽܘܢ ܕ݁ܳܝܢܺܝܢ ܒ݁ܡܰܣܰܒ݂ ܒ݁ܰܐܦ݁ܶܐ̈ <EOS> ܐܶܠܳܐ ܕ݁ܺܝܢܳܐ<EOS>ܟ݁ܺܐܢܳܐ ܕ݁ܽܘܢܘ<EOS>ܘܳܐܡܪܺܝܢ ܗ̱ܘܰܘ ܐ̱ܢܳܫܳܐ ܡܶܢ ܐܽܘܪܺܫܠܶܡ <EOS> ܠܰܘ ܗܳܢܰܘ ܗܰܘ<EOS>ܕ݁ܒ݂ܳܥܶܝܢ ܠܡܶܩܛܰܠ<EOS>ܘܗܳܐ ܓ݁ܰܠܝܳܐܝܺܬ݂ ܡܡܰܠܶܠ ܇ ܘܡܶܕ݁ܶܡ ܠܳܐ ܐܳܡܪܺܝܢ ܠܶܗ <EOS> ܕ݁ܰܠܡܳܐ<EOS>ܝܺܕ݂ܰܥܘ ܩܰܫܺܝܫܰܝܢ̈ ܕ݁ܗܳܢܰܘ ܫܰܪܺܝܪܳܐܝܺܬ݂ ܡܫܺܝܚܳܐ<EOS>ܐܶܠܳܐ ܠܗܳܢܳܐ ܝܳܕ݂ܥܺܝܢ ܚ̱ܢܰܢ <EOS> ܡܶܢ ܐܰܝܡܶܟ݁ܳܐ ܗܽܘ <EOS> ܡܫܺܝܚܳܐ<EOS>ܕ݁ܶܝܢ ܐܶܡܰܬ݂ܝ ܕ݁ܳܐܬ݂ܶܐ ܇ ܠܳܐ ܐ̱ܢܳܫ ܝܳܕ݂ܰܥ ܡܶܢ ܐܰܝܡܶܟ݁ܳܐ ܗܽܘ<EOS>ܘܰܐܪܺܝܡ ܝܶܫܽܘܥ ܩܳܠܶܗ ܟ݁ܰܕ݂ ܡܰܠܶܦ݂ ܒ݁ܗܰܝܟ݁ܠܳܐ <EOS> ܘܶܐܡܰܪ <EOS> ܘܠܺܝ<EOS>ܝܳܕ݂ܥܺܝܢ ܐܢ̱ܬ݁ܽܘܢ <EOS> ܘܡܶܢ ܐܰܝܡܶܟ݁ܳܐ ܐ̱ܢܳܐ <EOS> ܝܳܕ݂ܥܺܝܢ ܐܢ̱ܬ݁ܽܘܢ <EOS> ܘܡܶܢ ܨܒ݂ܽܘܬ݂<EOS>ܢܰܦ݂ܫܝ ܠܳܐ ܐܶܬ݂ܺܝܬ݂ <EOS> ܐܶܠܳܐ ܫܰܪܺܝܪ ܗ̱ܽܘ ܡܰܢ ܕ݁ܫܰܕ݁ܪܰܢܝ <EOS> ܗܰܘ ܕ݁ܰܐܢ̱ܬ݁ܽܘܢ <EOS> ܠܳܐ<EOS>ܝܳܕ݂ܥܺܝܢ ܐܢ̱ܬ݁ܽܘܢ ܠܶܗ <EOS>ܐܶܢܳܐ ܕ݁ܶܝܢ ܝܳܕ݂ܰܥ ܐ̱ܢܳܐ ܠܶܗ <EOS> ܕ݁ܡܶܢ ܠܘܳܬ݂ܶܗ ܐܶܢܳܐ <EOS> ܘܗܽܘ<EOS>ܫܰܕ݁ܪܰܢܝ<EOS>ܘܰܒ݂ܥܰܘ ܠܡܶܐܚܕ݁ܶܗ <EOS> ܘܠܳܐ ܐ̱ܢܳܫ ܐܰܪܡܺܝ ܥܠܰܘܗ̱ܝ ܐܺܝܕ݂ܰܝܳܐ̈<EOS>ܡܶܛܽܠ ܕ݁ܠܳܐ ܥܕ݂ܰܟ݁ܺܝܠ ܐܶܬ݂ܳܬ݂ ܗ̱ܘܳܬ݂ ܫܳܥܬ݂ܶܗ<EOS>ܣܰܓ݁ܺܝܶܐܐ̈ ܕ݁ܶܝܢ ܡܶܢ ܟ݁ܶܢܫܳܐ ܗܰܝܡܶܢܘ ܒ݁ܶܗ <EOS> ܘܳܐܡܪܺܝܢ <EOS>ܡܫܺܝܚܳܐ ܡܳܐ ܕ݁ܳܐܬ݂ܶܐ ܠܡܳܐ ܕ݁ܝܰܬ݁ܺܝܪܳܢ̈ ܡܶܢ ܗܳܠܶܝܢ ܐܳܬ݂ܘܳܬ݂ܳܐ̈ ܕ݁ܥܳܒ݂ܶܕ݂<EOS>ܗܳܢܳܐ ܥܳܒ݂ܶܕ݂<EOS>ܘܰܫܡܰܥܘ ܦ݁ܪܺܝܫܶܐ̈ ܠܟ݂ܶܢܫܶܐ̈ ܕ݁ܰܡܡܰܠܠܺܝܢ ܥܠܰܘܗ̱ܝ ܗܳܠܶܝܢ <EOS>ܘܫܰܕ݁ܰܪܘ ܗܶܢܽܘܢ ܘܪܰܒ݁ܰܝ̈ ܟ݁ܳܗܢܶܐ̈ ܕ݁ܰܚܫܶܐ̈ ܕ݁ܢܶܐܚܕ݁ܽܘܢܳܝܗ̱ܝ<EOS>ܘܶܐܡܰܪ ܝܶܫܽܘܥ <EOS> ܩܰܠܺܝܠ ܬ݁ܽܘܒ݂ ܙܰܒ݂ܢܳܐ ܥܰܡܟ݂ܽܘܢ ܐܶܢܳܐ <EOS>ܘܳܐܙܶܠ ܐ̱ܢܳܐ ܠܘܳܬ݂ ܡܰܢ ܕ݁ܫܰܕ݁ܪܰܢܝ <EOS>ܘܬ݂ܶܒ݂ܥܽܘܢܳܢܝ <EOS> ܘܠܳܐ ܬ݁ܶܫܟ݁ܚܽܘܢܳܢܝ <EOS> ܘܰܐܝܟ݁ܳܐ ܕ݁ܶܐܢܳܐ<EOS>ܐܺܝܬ݂ܰܝ <EOS> ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܐܬ݂ܳܐ <EOS>ܐܳܡܪܺܝܢ ܝܺܗܽܘܕ݂ܳܝܶܐ̈ ܒ݁ܢܰܦ݂ܫܗܽܘܢ <EOS> ܠܰܐܝܟ݁ܳܐ ܥܬ݂ܺܝܕ݂ ܗܳܢܳܐ<EOS>ܠܡܺܐܙܰܠ ܇ ܕ݁ܰܚܢܰܢ ܠܳܐ ܡܶܫܟ݁ܚܺܝܢ ܚ̱ܢܰܢ ܠܶܗ <EOS> ܠܡܳܐ ܟ݁ܰܝ ܠܰܐܬ݂ܪܰܘܳܬ݂ܳܐ̈ ܕ݁ܥܰܡ̱ܡܶܐ̈<EOS>ܥܬ݂ܺܝܕ݂ ܕ݁ܢܺܐܙܰܠ <EOS> ܘܢܰܠܶܦ݂ ܠܚܰܢܦ݂ܶܐ̈ <EOS>ܡܳܢܳܐ ܗܺܝ ܗܳܕ݂ܶܐ ܡܶܠܬ݂ܳܐ ܕ݁ܶܐܡܰܪ <EOS> ܕ݁ܬ݂ܶܒ݂ܥܽܘܢܳܢܝ ܘܠܳܐ<EOS>ܬ݁ܶܫܟ݁ܚܽܘܢܳܢܝ ܇ ܘܰܐܝܟ݁ܳܐ ܕ݁ܶܐܢܳܐ ܐܺܝܬ݂ܰܝ <EOS> ܐܰܢ̱ܬ݁ܽܘܢ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ<EOS>ܠܡܶܐܬ݂ܳܐ <EOS>ܒ݁ܝܰܘܡܳܐ ܕ݁ܶܝܢ ܪܰܒ݁ܳܐ ܁ ܕ݁ܺܐܝܬ݂ܰܘܗ̱ܝ ܐ̱ܚܪܳܝܳܐ ܕ݁ܥܰܕ݂ܥܺܕ݂ܳܐ<EOS>ܩܳܐܶܡ ܗ̱ܘܳܐ ܝܶܫܽܘܥ ܘܩܳܥܶܐ <EOS> ܘܳܐܡܰܪ <EOS> ܐܶܢ ܐ̱ܢܳܫ ܨܗܶܐ ܁ ܢܺܐܬ݂ܶܐ ܠܘܳܬ݂ܝ <EOS> ܘܢܶܫܬ݁ܶܐ<EOS><EOS>ܟ݁ܽܠ ܡܰܢ ܕ݁ܰܡܗܰܝܡܶܢ ܒ݁ܺܝ ܁ ܐܰܝܟ݁ܰܢܳܐ ܕ݁ܶܐܡܰܪܘ ܟ݁ܬ݂ܳܒ݂ܶܐ̈<EOS>ܢܰܗܪܰܘܳܬ݂ܳܐ̈ ܕ݁ܡܰܝܳܐ̈ ܚܰܝܶܐ̈ ܢܶܪܕ݁ܽܘܢ ܡܶܢ ܟ݁ܰܪܣܶܗ <EOS>ܗܳܕ݂ܶܐ ܕ݁ܶܝܢ ܐܶܡܰܪ ܥܰܠ ܪܽܘܚܳܐ ܕ݁ܰܥܬ݂ܺܝܕ݂ܺܝܢ ܗ̱ܘܰܘ<EOS>ܠܰܡܩܰܒ݁ܳܠܽܘ ܐܰܝܠܶܝܢ ܕ݁ܰܡܗܰܝܡܢܺܝܢ ܒ݁ܶܗ <EOS> ܠܳܐ ܓ݁ܶܝܪ ܥܕ݂ܰܟ݁ܺܝܠ ܐܶܬ݂ܝܰܗܒ݁ܰܬ݂<EOS>ܗ̱ܘܳܬ݂ ܪܽܘܚܳܐ ܡܶܛܽܠ ܕ݁ܠܳܐ ܥܕ݂ܰܟ݁ܺܝܠ ܐܶܫܬ݁ܰܒ݁ܰܚ ܗ̱ܘܳܐ ܝܶܫܽܘܥ<EOS>ܣܰܓ݁ܺܝܶܐܐ̈ ܕ݁ܶܝܢ ܡܶܢ ܟ݁ܶܢܫܶܐ̈ ܕ݁ܰܫܡܰܥܘ ܡܶܠܰܘܗ̱ܝ̈ <EOS> ܐܳܡܪܺܝܢ<EOS>ܗ̱ܘܰܘ <EOS> ܗܳܢܰܘ ܫܰܪܺܝܪܳܐܝܺܬ݂ ܢܒ݂ܺܝܳܐ <EOS>ܐ̱ܚܪܳܢܶܐ̈ ܐܳܡܪܺܝܢ ܗ̱ܘܰܘ <EOS> ܗܳܢܰܘ ܡܫܺܝܚܳܐ <EOS> ܐ̱ܚܪܳܢܶܐ̈ ܐܳܡܪܺܝܢ<EOS><EOS> ܕ݁ܰܠܡܳܐ ܡܶܢ ܓ݁ܠܺܝܠܳܐ ܐܳܬ݂ܶܐ ܡܫܺܝܚܳܐ <EOS>ܠܳܐ ܗ̱ܘܳܐ ܟ݁ܬ݂ܳܒ݂ܳܐ ܐܶܡܰܪ <EOS> ܕ݁ܡܶܢ ܙܰܪܥܶܗ ܕ݁ܕ݂ܰܘܺܝܕ݂ ܘܡܶܢ<EOS>ܒ݁ܶܝܬ݂ ܠܚܶܡ ܩܪܺܝܬ݂ܳܐ ܕ݁ܺܝܠܶܗ ܕ݁ܕ݂ܰܘܺܝܕ݂ ܐܳܬ݂ܶܐ ܡܫܺܝܚܳܐ<EOS>ܘܰܗܘܳܬ݂ ܗ̱ܘܳܬ݂ ܦ݁ܳܠܓ݁ܽܘܬ݂ܳܐ ܒ݁ܟ݂ܶܢܫܶܐ̈ ܡܶܛܽܠܳܬ݂ܶܗ <EOS>ܘܺܐܝܬ݂ ܗ̱ܘܰܘ ܐ̱ܢܳܫܺܝܢ̈ ܡܶܢܗܽܘܢ <EOS> ܕ݁ܨܳܒ݂ܶܝܢ ܗ̱ܘܰܘ<EOS>ܕ݁ܢܶܐܚܕ݁ܽܘܢܳܝܗ̱ܝ <EOS> ܐܶܠܳܐ ܠܳܐ ܐ̱ܢܳܫ ܐܰܪܡܺܝ ܥܠܰܘܗ̱ܝ ܐܺܝܕ݂ܰܝܳܐ̈<EOS>ܘܶܐܬ݂ܰܘ ܕ݁ܰܚܫܶܐ̈ ܗܳܢܽܘܢ ܠܘܳܬ݂ ܪܰܒ݁ܰܝ̈ ܟ݁ܳܗܢܶܐ̈ ܘܰܦ݂ܪܺܝܫܶܐ̈ <EOS>ܘܶܐܡܰܪܘ ܠܗܽܘܢ ܟ݁ܳܗܢܶܐ̈ <EOS> ܠܡܳܢܳܐ ܠܳܐ ܐܰܝܬ݁ܺܝܬ݁ܽܘܢܳܝܗ̱ܝ <EOS>ܐܳܡܪܺܝܢ ܠܗܽܘܢ ܕ݁ܰܚܫܶܐ̈ <EOS> ܠܳܐ ܡܶܡܬ݂ܽܘܡ ܗܳܟ݂ܰܢܳܐ ܡܰܠܶܠ<EOS>ܒ݁ܰܪܢܳܫܳܐ ܇ ܐܰܝܟ݂ ܕ݁ܰܡܡܰܠܶܠ ܓ݁ܰܒ݂ܪܳܐ ܗܳܢܳܐ <EOS>ܐܳܡܪܺܝܢ ܠܗܽܘܢ ܦ݁ܪܺܝܫܶܐ̈ <EOS> ܠܡܳܐ ܐܳܦ݂ ܐܰܢ̱ܬ݁ܽܘܢ ܛܥܰܝܬ݁ܽܘܢ<EOS><EOS>ܠܡܳܐ ܐ̱ܢܳܫ ܡܶܢ ܪܺܫܶܐ̈ ܐܰܘ ܡܶܢ ܦ݁ܪܺܝܫܶܐ̈ ܗܰܝܡܶܢܘ ܒ݁ܶܗ<EOS><EOS>ܐܶܠܳܐ ܐܶܢ ܥܰܡܳܐ ܗܳܢܳܐ ܕ݁ܠܳܐ ܝܳܕ݂ܰܥ ܢܳܡܽܘܣܳܐ ܠܺܝܛܺܝܢ<EOS>ܐܶܢܽܘܢ <EOS>ܐܳܡܰܪ ܠܗܽܘܢ ܢܺܝܩܳܕ݂ܺܡܳܘܣ ܚܰܕ݂ ܡܶܢܗܽܘܢ <EOS> ܗܰܘ ܕ݁ܶܐܬ݂ܳܐ ܗ̱ܘܳܐ<EOS>ܠܘܳܬ݂ ܝܶܫܽܘܥ ܒ݁ܠܺܠܝܳܐ <EOS>ܕ݁ܰܠܡܳܐ ܢܳܡܽܘܣܳܐ ܕ݁ܺܝܠܰܢ ܡܚܰܝܶܒ݂ ܠܒ݂ܰܪܢܳܫܳܐ ܐܶܠܳܐ ܐܶܢ<EOS>ܢܶܫܡܰܥ ܡܶܢܶܗ ܠܽܘܩܕ݂ܰܡ ܇ ܘܢܶܕ݁ܰܥ ܡܳܢܳܐ ܥܒ݂ܰܕ݂ <EOS>ܥܢܰܘ ܘܳܐܡܪܺܝܢ ܠܶܗ <EOS> ܠܡܳܐ ܐܳܦ݂ ܐܰܢ̱ܬ݁ ܡܶܢ ܓ݁ܠܺܝܠܳܐ ܐܰܢ̱ܬ݁<EOS>ܒ݁ܨܺܝ ܘܰܚܙܺܝ <EOS> ܕ݁ܰܢܒ݂ܺܝܳܐ ܡܶܢ ܓ݁ܠܺܝܠܳܐ <EOS> ܠܳܐ ܩܳܐܶܡ<EOS>ܐܶܙܰܠ ܗܳܟ݂ܺܝܠ ܟ݁ܽܠܚܰܕ݂ ܠܒ݂ܰܝܬ݁ܶܗ<EOS>ܝܶܫܽܘܥ ܕ݁ܶܝܢ ܐܶܙܰܠ ܠܛܽܘܪܳܐ ܕ݁ܙܰܝܬ݁ܶܐ̈ <EOS>ܒ݁ܨܰܦ݂ܪܳܐ ܕ݁ܶܝܢ ܬ݁ܽܘܒ݂ ܐܶܬ݂ܳܐ ܠܗܰܝܟ݁ܠܳܐ ܘܟ݂ܽܠܶܗ ܥܰܡܳܐ ܐܳܬ݂ܶܐ<EOS>ܗ̱ܘܳܐ ܠܘܳܬ݂ܶܗ <EOS> ܘܟ݂ܰܕ݂ ܝܳܬ݂ܶܒ݂ ܡܰܠܶܦ݂ ܗ̱ܘܳܐ ܠܗܽܘܢ <EOS>ܐܰܝܬ݁ܺܝܘ ܕ݁ܶܝܢ ܣܳܦ݂ܪܶܐ̈ ܘܰܦ݂ܪܺܝܫܶܐ̈ ܠܰܐܢ̱ܬ݁ܬ݂ܳܐ<EOS>ܕ݁ܶܐܬ݁ܬ݁ܰܚܕ݁ܰܬ݂ ܒ݁ܓ݂ܰܘܪܳܐ <EOS> ܘܟ݂ܰܕ݂ ܐܰܩܺܝܡܽܘܗ ܒ݁ܰܡܨܰܥܬ݂ܳܐ<EOS>ܐܳܡܪܺܝܢ ܠܶܗ <EOS> ܡܰܠܦ݂ܳܢܳܐ <EOS> ܗܳܕ݂ܶܐ ܐܰܢ̱ܬ݁ܬ݂ܳܐ ܐܶܬ݁ܬ݁ܰܚܕ݁ܰܬ݂<EOS>ܓ݁ܰܠܝܳܐܝܺܬ݂ ܒ݁ܶܗ ܒ݁ܣܽܘܥܪܳܢܳܐ ܕ݁ܓ݂ܰܘܪܳܐ <EOS>ܘܰܒ݂ܢܳܡܽܘܣܳܐ ܕ݁ܶܝܢ ܕ݁ܡܽܘܫܶܐ ܦ݁ܰܩܶܕ݂ ܕ݁ܰܠܕ݂ܰܐܝܟ݂ ܗܳܠܶܝܢ<EOS>ܢܶܪܓ݁ܽܘܡ <EOS> ܐܰܢ̱ܬ݁ ܗܳܟ݂ܺܝܠ ܡܳܢܳܐ ܐܳܡܰܪ ܐܰܢ̱ܬ݁ <EOS>ܗܳܕ݂ܶܐ ܐܶܡܰܪܘ ܟ݁ܰܕ݂ ܡܢܰܣܶܝܢ ܠܶܗ <EOS> ܐܰܝܟ݁ܰܢܳܐ ܕ݁ܬ݂ܶܗܘܶܐ ܠܗܽܘܢ<EOS>ܕ݁ܰܢܩܰܛܪܓ݂ܽܘܢܳܝܗ̱ܝ <EOS> ܝܶܫܽܘܥ ܕ݁ܶܝܢ ܟ݁ܰܕ݂ ܠܬ݂ܰܚܬ݁ ܐܶܬ݂ܓ݁ܗܶܢ ܡܰܟ݂ܬ݁ܶܒ݂ ܗ̱ܘܳܐ ܥܰܠ<EOS>ܐܰܪܥܳܐ <EOS>ܟ݁ܰܕ݂ ܕ݁ܶܝܢ ܟ݁ܰܬ݁ܰܪܘ ܟ݁ܰܕ݂ ܡܫܰܐܠܺܝܢ ܠܶܗ ܐܶܬ݂ܦ݁ܫܶܛ ܘܶܐܡܰܪ<EOS>ܠܗܽܘܢ <EOS> ܐܰܝܢܳܐ ܡܶܢܟ݂ܽܘܢ ܕ݁ܺܐܝܬ݂ܰܘܗ̱ܝ ܕ݁ܠܳܐ ܚܛܳܗ <EOS> ܩܰܕ݂ܡܳܝܳܐ ܢܶܫܕ݁ܶܐ ܥܠܶܝܗ<EOS>ܟ݁ܺܐܦ݂ܳܐ <EOS>ܘܬ݂ܽܘܒ݂ ܟ݁ܰܕ݂ ܐܶܬ݂ܓ݁ܗܶܢ ܟ݁ܳܬ݂ܶܒ݂ ܗ̱ܘܳܐ ܥܰܠ ܐܰܪܥܳܐ <EOS>ܗܶܢܽܘܢ ܕ݁ܶܝܢ ܟ݁ܰܕ݂ ܫܡܰܥܘ ܢܳܦ݂ܩܺܝܢ ܗ̱ܘܰܘ ܚܰܕ݂ ܚܰܕ݂ ܟ݁ܰܕ݂<EOS>ܫܰܪܺܝܘ ܡܶܢ ܩܰܫܺܝܫܶܐ̈ ܘܶܐܫܬ݁ܰܒ݂ܩܰܬ݂ ܐܰܢ̱ܬ݁ܬ݂ܳܐ ܠܚܽܘܕ݂ܶܝܗ ܟ݁ܰܕ݂ ܐܺܝܬ݂ܶܝܗ<EOS>ܒ݁ܰܡܨܰܥܬ݂ܳܐ <EOS>ܟ݁ܰܕ݂ ܕ݁ܶܝܢ ܐܶܬ݂ܦ݁ܫܶܛ ܝܶܫܽܘܥ ܐܶܡܰܪ ܠܳܗ ܠܰܐܢ̱ܬ݁ܬ݂ܳܐ <EOS> ܐܰܝܟ݁ܳܐ<EOS>ܐܺܝܬ݂ܰܝܗܽܘܢ <EOS> ܠܳܐ ܐ̱ܢܳܫ ܚܰܝܒ݂ܶܟ݂ܝ <EOS>ܗܳܝ ܕ݁ܶܝܢ ܐܶܡܪܰܬ݂ <EOS> ܘܠܳܐ ܐ̱ܢܳܫ ܡܳܪܝܳܐ <EOS> ܐܶܡܰܪ ܕ݁ܶܝܢ ܝܶܫܽܘܥ <EOS>ܐܳܦ݂ܠܳܐ ܐܶܢܳܐ ܡܚܰܝܶܒ݂ ܐ̱ܢܳܐ ܠܶܟ݂ܝ <EOS> ܙܶܠܝ ܘܡܶܢ ܗܳܫܳܐ ܬ݁ܽܘܒ݂ ܠܳܐ ܬ݁ܶܚܛܶܝܢ<EOS>ܬ݁ܽܘܒ݂ ܕ݁ܶܝܢ ܡܰܠܶܠ ܥܰܡܗܽܘܢ ܝܶܫܽܘܥ <EOS> ܘܶܐܡܰܪ <EOS> ܐܶܢܳܐ ܐ̱ܢܳܐ<EOS>ܢܽܘܗܪܶܗ ܕ݁ܥܳܠܡܳܐ <EOS> ܡܰܢ ܕ݁ܒ݂ܳܬ݂ܰܪܝ ܐܳܬ݂ܶܐ <EOS> ܠܳܐ ܢܗܰܠܶܟ݂ ܒ݁ܚܶܫܽܘܟ݂ܳܐ <EOS> ܐܶܠܳܐ<EOS>ܢܶܫܟ݁ܰܚ ܠܶܗ ܢܽܘܗܪܳܐ ܕ݁ܚܰܝܶܐ̈ <EOS>ܐܳܡܪܺܝܢ ܠܶܗ ܦ݁ܪܺܝܫܶܐ̈ <EOS> ܐܰܢ̱ܬ݁ ܥܰܠ ܢܰܦ݂ܫܳܟ݂ ܡܰܣܗܶܕ݂ ܐܰܢ̱ܬ݁ <EOS>ܣܳܗܕ݁ܽܘܬ݂ܳܟ݂ <EOS> ܠܳܐ ܗܘܳܬ݂ ܫܰܪܺܝܪܳܐ<EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܐܳܦ݂ܶܢ ܐܶܢܳܐ ܡܰܣܗܶܕ݂ ܐ̱ܢܳܐ ܥܰܠ<EOS>ܢܰܦ݂ܫܝ ܫܰܪܺܝܪܳܐ ܗ̱ܝ ܣܳܗܕ݁ܽܘܬ݂ܝ <EOS> ܡܶܛܽܠ ܕ݁ܝܳܕ݂ܰܥ ܐ̱ܢܳܐ ܡܶܢ ܐܰܝܡܶܟ݁ܳܐ ܐܶܬ݂ܺܝܬ݂ <EOS>ܘܠܰܐܝܟ݁ܳܐ ܐܳܙܶܠ ܐ̱ܢܳܐ <EOS> ܐܰܢ̱ܬ݁ܽܘܢ ܕ݁ܶܝܢ <EOS> ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܡܶܢ ܐܰܝܡܶܟ݁ܳܐ<EOS>ܐܶܬ݂ܺܝܬ݂ <EOS> ܘܠܳܐ ܠܰܐܝܟ݁ܳܐ ܐܳܙܶܠ ܐ̱ܢܳܐ <EOS>ܐܰܢ̱ܬ݁ܽܘܢ <EOS> ܦ݁ܰܓ݂ܪܳܢܳܐܝܺܬ݂ ܕ݁ܳܝܢܺܝܢ ܐܢ̱ܬ݁ܽܘܢ <EOS> ܐܶܢܳܐ <EOS>ܠܐ̱ܢܳܫ ܠܳܐ ܕ݁ܳܐܶܢ ܐ̱ܢܳܐ <EOS>ܘܶܐܢ ܕ݁ܳܐܶܢ ܐ̱ܢܳܐ ܕ݁ܶܝܢ ܁ ܕ݁ܺܝܢܝ <EOS> ܫܰܪܺܝܪ ܗ̱ܽܘ <EOS> ܡܶܛܽܠ ܕ݁ܠܳܐ<EOS>ܗ̱ܘܺܝܬ݂ ܒ݁ܰܠܚܽܘܕ݂ܰܝ <EOS> ܐܶܠܳܐ ܐܶܢܳܐ ܘܳܐܒ݂ܝ ܕ݁ܫܰܕ݁ܪܰܢܝ <EOS>ܘܰܒ݂ܢܳܡܽܘܣܟ݂ܽܘܢ ܕ݁ܶܝܢ ܟ݁ܬ݂ܺܝܒ݂ ܕ݁ܣܳܗܕ݁ܽܘܬ݂ܳܐ ܕ݁ܰܬ݂ܪܶܝܢ̈<EOS>ܓ݁ܰܒ݂ܪܺܝܢ̈ ܫܰܪܺܝܪܳܐ ܗ̱ܝ <EOS>ܐܶܢܳܐ ܐ̱ܢܳܐ ܕ݁ܣܳܗܶܕ݂ ܐ̱ܢܳܐ ܥܰܠ ܢܰܦ݂ܫܝ <EOS> ܘܳܐܒ݂ܝ ܕ݁ܫܰܕ݁ܪܰܢܝ <EOS>ܣܳܗܶܕ݂ ܥܠܰܝ <EOS>ܐܳܡܪܺܝܢ ܠܶܗ <EOS> ܐܰܝܟ݁ܰܘ ܐܰܒ݂ܽܘܟ݂ <EOS> ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ<EOS><EOS> ܘܠܳܐ ܠܺܝ ܝܳܕ݂ܥܺܝܢ ܐܢ̱ܬ݁ܽܘܢ <EOS> ܘܠܳܐ ܠܳܐܒ݂ܝ <EOS> ܐܶܠܽܘ ܠܺܝ ܝܳܕ݂ܥܺܝܢ ܗ̱ܘܰܝܬ݁ܽܘܢ<EOS>ܐܳܦ݂ ܠܳܐܒ݂ܝ ܝܳܕ݂ܥܺܝܢ ܗ̱ܘܰܝܬ݁ܽܘܢ<EOS>ܗܳܠܶܝܢ ܡܶܠܶܐ̈ ܡܰܠܶܠ ܒ݁ܶܝܬ݂ ܓ݁ܰܙܳܐ ܁ ܟ݁ܰܕ݂ ܡܰܠܶܦ݂ ܒ݁ܗܰܝܟ݁ܠܳܐ<EOS><EOS> ܘܠܳܐ ܐ̱ܢܳܫ ܐܰܚܕ݁ܶܗ <EOS> ܠܳܐ ܓ݁ܶܝܪ ܥܕ݂ܰܟ݁ܺܝܠ ܐܶܬ݂ܳܬ݂ ܗ̱ܘܳܬ݂ ܫܳܥܬ݂ܶܗ<EOS>ܐܳܡܰܪ ܠܗܽܘܢ ܬ݁ܽܘܒ݂ ܝܶܫܽܘܥ <EOS> ܐܶܢܳܐ ܐܳܙܶܠ ܐ̱ܢܳܐ <EOS>ܘܬ݂ܶܒ݂ܥܽܘܢܳܢܝ <EOS> ܘܰܬ݂ܡܽܘܬ݂ܽܘܢ ܒ݁ܰܚܛܳܗܰܝܟ݁ܽܘܢ̈ <EOS> ܘܰܐܝܟ݁ܳܐ ܕ݁ܶܐܢܳܐ ܐܳܙܶܠ ܐ̱ܢܳܐ<EOS>ܐܰܢ̱ܬ݁ܽܘܢ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܐܬ݂ܳܐ <EOS>ܐܳܡܪܺܝܢ ܝܺܗܽܘܕ݂ܳܝܶܐ̈ <EOS> ܠܡܳܐ ܟ݁ܰܝ ܢܰܦ݂ܫܶܗ ܩܳܛܶܠ ܕ݁ܳܐܡܰܪ<EOS>ܕ݁ܰܐܝܟ݁ܳܐ ܕ݁ܶܐܢܳܐ ܐܳܙܶܠ ܐ̱ܢܳܐ ܐܰܢ̱ܬ݁ܽܘܢ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܐܬ݂ܳܐ<EOS>ܘܶܐܡܰܪ ܠܗܽܘܢ <EOS> ܐܰܢ̱ܬ݁ܽܘܢ <EOS> ܡܶܢ ܕ݁ܰܠܬ݂ܰܚܬ݁ ܐܰܢ̱ܬ݁ܽܘܢ <EOS> ܘܶܐܢܳܐ<EOS><EOS> ܡܶܢ ܕ݁ܰܠܥܶܠ ܐ̱ܢܳܐ <EOS> ܐܰܢ̱ܬ݁ܽܘܢ ܡܶܢ ܗܳܢܳܐ ܐܰܢ̱ܬ݁ܽܘܢ ܥܳܠܡܳܐ <EOS> ܐܶܢܳܐ ܠܳܐ ܗ̱ܘܺܝܬ݂<EOS>ܡܶܢ ܗܳܢܳܐ ܥܳܠܡܳܐ <EOS>ܐܶܡܪܶܬ݂ ܠܟ݂ܽܘܢ <EOS> ܕ݁ܰܬ݂ܡܽܘܬ݂ܽܘܢ ܒ݁ܰܚܛܳܗܰܝܟ݁ܽܘܢ̈ <EOS> ܐܶܠܳܐ ܓ݁ܶܝܪ<EOS>ܬ݁ܗܰܝܡܢܽܘܢ ܕ݁ܶܐܢܳܐ ܐ̱ܢܳܐ <EOS> ܬ݁ܡܽܘܬ݂ܽܘܢ ܒ݁ܰܚܛܳܗܰܝܟ݁ܽܘܢ̈ <EOS>ܐܳܡܪܺܝܢ ܝܺܗܽܘܕ݂ܳܝܶܐ̈ <EOS> ܐܰܢ̱ܬ݁ ܡܰܢ ܐܰܢ̱ܬ݁ <EOS> ܐܳܡܰܪ ܠܗܽܘܢ<EOS>ܝܶܫܽܘܥ <EOS> ܐܳܦ݂ܶܢ ܕ݁ܫܰܪܺܝܬ݂ ܕ݁ܶܐܡܰܠܶܠ ܥܰܡܟ݂ܽܘܢ<EOS>ܣܰܓ݁ܺܝ ܐܺܝܬ݂ ܠܺܝ ܥܠܰܝܟ݁ܽܘܢ ܠܡܺܐܡܰܪ ܘܠܰܡܕ݂ܳܢ <EOS> ܐܶܠܳܐ ܡܰܢ<EOS>ܕ݁ܫܰܕ݁ܪܰܢܝ <EOS> ܫܰܪܺܝܪ ܗ̱ܽܘ <EOS> ܘܶܐܢܳܐ ܐܰܝܠܶܝܢ ܕ݁ܫܶܡܥܶܬ݂ ܡܶܢܶܗ ܗܳܠܶܝܢ ܗ̱ܽܘ ܡܡܰܠܶܠ<EOS>ܐ̱ܢܳܐ ܒ݁ܥܳܠܡܳܐ <EOS>ܘܠܳܐ ܝܺܕ݂ܰܥܘ ܕ݁ܥܰܠ ܐܰܒ݂ܳܐ ܐܶܡܰܪ ܠܗܽܘܢ<EOS>ܐܳܡܰܪ ܠܗܽܘܢ ܬ݁ܽܘܒ݂ ܝܶܫܽܘܥ <EOS> ܐܶܡܰܬ݂ܝ ܕ݁ܰܬ݂ܪܺܝܡܽܘܢܶܗ ܠܰܒ݂ܪܶܗ<EOS>ܕ݁ܐ̱ܢܳܫܳܐ ܗܳܝܕ݁ܶܝܢ ܬ݁ܶܕ݁ܥܽܘܢ ܕ݁ܶܐܢܳܐ ܐ̱ܢܳܐ <EOS> ܘܡܶܕ݁ܶܡ ܡܶܢ ܨܒ݂ܽܘܬ݂ ܢܰܦ݂ܫܝ <EOS> ܠܳܐ<EOS>ܥܳܒ݂ܶܕ݂ ܐ̱ܢܳܐ <EOS> ܐܶܠܳܐ ܐܰܝܟ݁ܰܢܳܐ ܕ݁ܰܐܠܦ݂ܰܢܝ ܐܳܒ݂ܝ <EOS> ܗܳܟ݂ܘܳܬ݂ ܗ̱ܽܘ ܡܡܰܠܶܠ ܐ̱ܢܳܐ<EOS><EOS>ܘܡܰܢ ܕ݁ܫܰܕ݁ܪܰܢܝ ܥܰܡܝ ܐܺܝܬ݂ܰܘܗ̱ܝ <EOS> ܘܠܳܐ ܫܰܒ݂ܩܰܢܝ ܒ݁ܰܠܚܽܘܕ݂ܰܝ<EOS>ܐܳܒ݂ܝ <EOS> ܡܶܛܽܠ ܕ݁ܶܐܢܳܐ ܡܶܕ݁ܶܡ ܕ݁ܫܳܦ݂ܰܪ ܠܶܗ ܥܳܒ݂ܶܕ݂ ܐ̱ܢܳܐ ܒ݁ܟ݂ܽܠܙܒ݂ܰܢ<EOS>ܟ݁ܰܕ݂ ܗܳܠܶܝܢ ܡܡܰܠܶܠ ܗ̱ܘܳܐ ܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ <EOS>ܘܶܐܡܰܪ ܝܶܫܽܘܥ ܠܗܳܢܽܘܢ ܝܺܗܽܘܕ݂ܳܝܶܐ̈ ܕ݁ܗܰܝܡܶܢܘ ܒ݁ܶܗ ܐܶܢ<EOS>ܐܰܢ̱ܬ݁ܽܘܢ ܬ݁ܟ݂ܰܬ݁ܪܽܘܢ ܒ݁ܡܶܠܰܬ݂ܝ ܫܰܪܺܝܪܳܐܝܺܬ݂ ܬ݁ܰܠܡܺܝܕ݂ܰܝ̈ ܐܰܢ̱ܬ݁ܽܘܢ <EOS>ܘܬ݂ܶܕ݁ܥܽܘܢ ܫܪܳܪܳܐ <EOS> ܘܗܽܘ ܫܪܳܪܳܐ ܢܚܰܪܰܪܟ݂ܽܘܢ <EOS>ܐܳܡܪܺܝܢ ܠܶܗ <EOS> ܙܰܪܥܶܗ ܚܢܰܢ ܕ݁ܰܐܒ݂ܪܳܗܳܡ <EOS> ܘܡܶܢ ܡܬ݂ܽܘܡ<EOS>ܥܰܒ݂ܕ݁ܽܘܬ݂ܳܐ ܠܐ̱ܢܳܫ <EOS> ܠܳܐ ܦ݁ܠܺܝܚܳܐ ܠܰܢ <EOS> ܐܰܝܟ݁ܰܢܳܐ ܐܳܡܰܪ ܐܰܢ̱ܬ݁ ܕ݁ܬ݂ܶܗܘܽܘܢ<EOS>ܒ݁ܢܰܝ̈ ܚܺܐܪܶܐ̈ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܰܡܺܝܢ ܐܰܡܺܝܢ ܐܳܡܰܪܢܳܐ ܠܟ݂ܽܘܢ<EOS>ܕ݁ܟ݂ܽܠܡܰܢ ܕ݁ܥܳܒ݂ܶܕ݂ ܚܛܺܝܬ݂ܳܐ <EOS> ܥܰܒ݂ܕ݁ܳܗ ܗ̱ܽܘ ܕ݁ܰܚܛܺܝܬ݂ܳܐ <EOS>ܘܥܰܒ݂ܕ݁ܳܐ ܠܳܐ ܡܩܰܘܶܐ ܠܥܳܠܰܡ ܒ݁ܒ݂ܰܝܬ݁ܳܐ <EOS> ܒ݁ܪܳܐ ܕ݁ܶܝܢ ܠܥܳܠܰܡ<EOS>ܡܩܰܘܶܐ <EOS>ܐܶܢ ܗܽܘ ܗܳܟ݂ܺܝܠ ܕ݁ܰܒ݂ܪܳܐ ܢܚܰܪܰܪܟ݂ܽܘܢ ܫܰܪܺܝܪܳܐܝܺܬ݂ ܬ݁ܶܗܘܽܘܢ<EOS>ܒ݁ܢܰܝ̈ ܚܺܐܪܶܐ̈ <EOS>ܝܳܕ݂ܰܥ ܐ̱ܢܳܐ ܕ݁ܙܰܪܥܶܗ ܐܰܢ̱ܬ݁ܽܘܢ ܕ݁ܰܐܒ݂ܪܳܗܳܡ <EOS> ܐܶܠܳܐ ܒ݁ܳܥܶܝܢ<EOS>ܐܢ̱ܬ݁ܽܘܢ ܠܡܶܩܛܠܰܢܝ ܡܶܛܽܠ ܕ݁ܰܠܡܶܠܰܬ݂ܝ ܠܳܐ ܣܳܦ݂ܩܺܝܢ ܐܢ̱ܬ݁ܽܘܢ <EOS>ܐܶܢܳܐ ܡܶܕ݁ܶܡ ܕ݁ܰܚܙܺܝܬ݂ ܠܘܳܬ݂ ܐܳܒ݂ܝ ܡܡܰܠܶܠ ܐ̱ܢܳܐ <EOS> ܘܰܐܢ̱ܬ݁ܽܘܢ<EOS>ܡܶܕ݁ܶܡ ܕ݁ܰܚܙܰܝܬ݁ܽܘܢ ܠܘܳܬ݂ ܐܰܒ݂ܽܘܟ݂ܽܘܢ ܥܳܒ݂ܕ݁ܺܝܢ ܐܢ̱ܬ݁ܽܘܢ <EOS>ܥܢܰܘ <EOS> ܘܳܐܡܪܺܝܢ ܠܶܗ <EOS> ܐܰܒ݂ܽܘܢ ܕ݁ܺܝܠܰܢ ܐܰܒ݂ܪܳܗܳܡ ܗ̱ܽܘ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܶܠܽܘ ܒ݁ܢܰܘܗ̱ܝ̈ ܗ̱ܘܰܝܬ݁ܽܘܢ ܕ݁ܰܐܒ݂ܪܳܗܳܡ ܥܒ݂ܳܕ݂ܰܘܗ̱ܝ̈<EOS>ܕ݁ܰܐܒ݂ܪܳܗܳܡ ܥܳܒ݂ܕ݁ܺܝܢ ܗ̱ܘܰܝܬ݁ܽܘܢ <EOS>ܗܳܫܳܐ ܕ݁ܶܝܢ ܗܳܐ ܒ݁ܳܥܶܝܢ ܐܢ̱ܬ݁ܽܘܢ ܠܡܶܩܛܠܰܢܝ ܠܓ݂ܰܒ݂ܪܳܐ<EOS>ܕ݁ܫܰܪܺܝܪܬ݁ܳܐ ܡܰܠܠܶܬ݂ ܥܰܡܟ݂ܽܘܢ ܇ ܐܰܝܕ݂ܳܐ ܕ݁ܫܶܡܥܶܬ݂ ܡܶܢ ܐܰܠܳܗܳܐ ܗܳܕ݂ܶܐ ܐܰܒ݂ܪܳܗܳܡ<EOS>ܠܳܐ ܥܒ݂ܰܕ݂ <EOS>ܐܰܢ̱ܬ݁ܽܘܢ ܕ݁ܶܝܢ ܥܳܒ݂ܕ݁ܺܝܢ ܐܢ̱ܬ݁ܽܘܢ ܥܒ݂ܳܕ݂ܶܐ̈ ܕ݁ܰܐܒ݂ܽܘܟ݂ܽܘܢ <EOS>ܐܳܡܪܺܝܢ ܠܶܗ <EOS> ܚܢܰܢ ܡܶܢ ܙܳܢܝܽܘܬ݂ܳܐ ܠܳܐ ܗܘܰܝܢ <EOS> ܚܰܕ݂ ܐܰܒ݂ܳܐ ܐܺܝܬ݂ ܠܰܢ <EOS> ܐܰܠܳܗܳܐ<EOS><EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܶܠܽܘ ܐܰܠܳܗܳܐ ܗ̱ܘܳܐ ܐܰܒ݂ܽܘܟ݂ܽܘܢ <EOS>ܡܰܚܒ݂ܺܝܢ ܗ̱ܘܰܝܬ݁ܽܘܢ ܠܺܝ <EOS> ܐܶܢܳܐ ܓ݁ܶܝܪ ܡܶܢ ܐܰܠܳܗܳܐ ܢܶܦ݂ܩܶܬ݂ ܘܶܐܬ݂ܺܝܬ݂ <EOS> ܘܠܳܐ<EOS>ܗ̱ܘܳܐ ܡܶܢ ܨܒ݂ܽܘܬ݂ ܢܰܦ݂ܫܝ ܐܶܬ݂ܺܝܬ݂ <EOS> ܐܶܠܳܐ ܗܽܘ ܫܰܕ݁ܪܰܢܝ <EOS>ܡܶܛܽܠ ܡܳܢܳܐ ܡܶܠܰܬ݂ܝ ܠܳܐ ܡܶܫܬ݁ܰܘܕ݁ܥܺܝܢ ܐܢ̱ܬ݁ܽܘܢ <EOS> ܥܰܠ ܕ݁ܠܳܐ<EOS>ܡܶܫܟ݁ܚܺܝܢ ܐܢ̱ܬ݁ܽܘܢ ܫܳܡܥܺܝܢ ܡܶܠܰܬ݂ܝ <EOS>ܐܰܢ̱ܬ݁ܽܘܢ ܡܶܢ ܐܰܒ݂ܳܐ ܐܳܟ݂ܶܠܩܰܪܨܳܐ ܐܺܝܬ݂ܰܝܟ݁ܽܘܢ <EOS> ܘܪܶܓ݁ܬ݂ܶܗ<EOS>ܕ݁ܰܐܒ݂ܽܘܟ݂ܽܘܢ ܨܳܒ݂ܶܝܢ ܐܢ̱ܬ݁ܽܘܢ ܠܡܶܥܒ݁ܰܕ݂ <EOS> ܗܰܘ ܕ݁ܡܶܢ ܒ݁ܪܺܫܺܝܬ݂ ܩܳܛܶܠ ܐ̱ܢܳܫܳܐ̈<EOS>ܗܽܘ <EOS> ܘܒ݂ܰܫܪܳܪܳܐ ܠܳܐ ܩܳܐܶܡ <EOS> ܡܶܛܽܠ ܕ݁ܰܫܪܳܪܳܐ ܠܰܝܬ݁ ܒ݁ܶܗ <EOS> ܐܶܡܰܬ݂ܝ ܕ݁ܰܡܡܰܠܶܠ<EOS>ܟ݁ܰܕ݁ܳܒ݂ܽܘܬ݂ܳܐ <EOS> ܡܶܢ ܕ݁ܺܝܠܶܗ ܗܽܘ ܡܡܰܠܶܠ <EOS> ܡܶܛܽܠ ܕ݁ܕ݂ܰܓ݁ܳܠܳܐ ܗܽܘ <EOS> ܐܳܦ݂ ܐܰܒ݂ܽܘܗ<EOS><EOS>ܐܶܢܳܐ ܕ݁ܶܝܢ ܕ݁ܰܫܪܳܪܳܐ ܡܡܰܠܶܠ ܐ̱ܢܳܐ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ<EOS>ܠܺܝ <EOS>ܡܰܢܽܘ ܡܶܢܟ݂ܽܘܢ ܡܰܟ݁ܶܣ ܠܺܝ ܥܰܠ ܚܛܺܝܬ݂ܳܐ <EOS> ܘܶܐܢ ܫܪܳܪܳܐ ܡܡܰܠܶܠ<EOS>ܐ̱ܢܳܐ ܐܰܢ̱ܬ݁ܽܘܢ ܠܡܳܢܳܐ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ ܠܺܝ <EOS>ܡܰܢ ܕ݁ܡܶܢ ܐܰܠܳܗܳܐ ܐܺܝܬ݂ܰܘܗ̱ܝ <EOS> ܡܶܠܶܐ̈ ܕ݁ܰܐܠܳܗܳܐ ܫܳܡܰܥ <EOS>ܡܶܛܽܠ ܗܳܢܳܐ ܐܰܢ̱ܬ݁ܽܘܢ ܠܳܐ ܫܳܡܥܺܝܢ ܐܢ̱ܬ݁ܽܘܢ <EOS> ܡܶܛܽܠ ܕ݁ܠܳܐ ܗܘܰܝܬ݁ܽܘܢ ܡܶܢ ܐܰܠܳܗܳܐ<EOS><EOS>ܥܢܰܘ ܝܺܗܽܘܕ݂ܳܝܶܐ̈ ܘܳܐܡܪܺܝܢ ܠܶܗ <EOS> ܠܳܐ ܫܰܦ݁ܺܝܪ ܐܳܡܪܺܝܢ<EOS>ܐܶܢܰܚܢܰܢ <EOS> ܕ݁ܫܳܡܪܳܝܳܐ ܐܰܢ̱ܬ݁ ܘܕ݂ܰܝܘܳܐ ܐܺܝܬ݂ ܠܳܟ݂<EOS>ܐܳܡܰܪ ܠܗܽܘܢ ܝܶܫܽܘܥ <EOS> ܠܺܝ ܕ݁ܰܝܘܳܐ ܠܳܐ ܐܺܝܬ݂ <EOS> ܐܶܠܳܐ ܠܳܐܒ݂ܝ<EOS>ܡܝܰܩܰܪ ܐ̱ܢܳܐ <EOS> ܘܰܐܢ̱ܬ݁ܽܘܢ ܡܨܰܥܪܺܝܢ ܠܺܝ <EOS>ܐܶܢܳܐ ܕ݁ܶܝܢ ܠܳܐ ܒ݁ܳܥܶܐ ܐ̱ܢܳܐ ܫܽܘܒ݂ܚܝ <EOS> ܐܺܝܬ݂ ܗ̱ܽܘ ܕ݁ܒ݂ܳܥܶܐ<EOS>ܘܕ݂ܳܐܶܢ <EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܡܰܢ ܕ݁ܡܶܠܰܬ݂ܝ ܢܳܛܰܪ <EOS>ܡܰܘܬ݁ܳܐ ܠܳܐ ܢܶܚܙܶܐ ܠܥܳܠܰܡ <EOS>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ <EOS> ܗܳܫܳܐ ܝܺܕ݂ܰܥܢ ܕ݁ܕ݂ܰܝܘܳܐ ܐܺܝܬ݂<EOS>ܠܳܟ݂ <EOS> ܐܰܒ݂ܪܳܗܳܡ ܡܺܝܬ݂ ܘܰܢܒ݂ܺܝܶܐ̈ ܘܰܐܢ̱ܬ݁ ܐܳܡܰܪ ܐܰܢ̱ܬ݁ ܕ݁ܡܰܢ ܕ݁ܡܶܠܰܬ݂ܝ ܢܳܛܰܪ<EOS>ܡܰܘܬ݁ܳܐ ܠܳܐ ܢܶܛܥܰܡ ܠܥܳܠܰܡ<EOS>ܠܡܳܐ ܐܰܢ̱ܬ݁ ܪܰܒ݂ ܐܰܢ̱ܬ݁ ܡܶܢ ܐܰܒ݂ܽܘܢ ܐܰܒ݂ܪܳܗܳܡ ܕ݁ܡܺܝܬ݂ <EOS> ܘܡܶܢ<EOS>ܢܒ݂ܺܝܶܐ̈ ܕ݁ܡܺܝܬ݂ܘ <EOS> ܡܰܢܽܘ ܥܳܒ݂ܶܕ݂ ܐܰܢ̱ܬ݁ ܢܰܦ݂ܫܳܟ݂ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܶܢ ܐܶܢܳܐ ܡܫܰܒ݁ܰܚ ܐ̱ܢܳܐ ܢܰܦ݂ܫܝ<EOS>ܫܽܘܒ݂ܚܝ ܠܳܐ ܗ̱ܘܳܐ ܡܶܕ݁ܶܡ <EOS> ܐܺܝܬ݂ܰܘܗ̱ܝ ܐܳܒ݂ܝ ܕ݁ܰܡܫܰܒ݁ܰܚ ܠܺܝ ܗܰܘ ܕ݁ܳܐܡܪܺܝܢ<EOS>ܐܢ̱ܬ݁ܽܘܢ ܕ݁ܰܐܠܳܗܰܢ ܗ̱ܽܘ <EOS>ܘܠܳܐ ܝܺܕ݂ܰܥܬ݁ܽܘܢܳܝܗ̱ܝ <EOS> ܐܶܢܳܐ ܕ݁ܶܝܢ ܝܳܕ݂ܰܥ ܐ̱ܢܳܐ ܠܶܗ <EOS> ܘܶܐܢ<EOS>ܐܳܡܰܪ ܐ̱ܢܳܐ ܕ݁ܠܳܐ ܝܳܕ݂ܰܥ ܐ̱ܢܳܐ ܠܶܗ ܗܳܘܶܐ ܐ̱ܢܳܐ ܠܺܝ ܟ݁ܰܕ݁ܳܒ݂ܳܐ <EOS> ܐܰܟ݂ܘܳܬ݂ܟ݂ܽܘܢ<EOS><EOS> ܐܶܠܳܐ ܝܳܕ݂ܰܥ ܐ̱ܢܳܐ ܠܶܗ <EOS> ܘܡܶܠܬ݂ܶܗ ܢܳܛܰܪ ܐ̱ܢܳܐ <EOS>ܐܰܒ݂ܪܳܗܳܡ ܐܰܒ݂ܽܘܟ݂ܽܘܢ ܡܣܰܘܰܚ ܗ̱ܘܳܐ ܕ݁ܢܶܚܙܶܐ ܝܰܘܡܝ ܁ ܘܰܚܙܳܐ <EOS>ܘܰܚܕ݂ܺܝ <EOS>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ <EOS> ܥܕ݂ܰܟ݁ܺܝܠ ܒ݁ܰܪ ܚܰܡܫܺܝܢ ܫܢܺܝܢ̈ ܠܳܐ<EOS>ܗ̱ܘܰܝܬ݁ ܘܠܰܐܒ݂ܪܳܗܳܡ ܚܙܰܝܬ݁<EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ<EOS>ܕ݁ܥܰܕ݂ܠܳܐ ܢܶܗܘܶܐ ܐܰܒ݂ܪܳܗܳܡ ܐܶܢܳܐ ܐܺܝܬ݂ܰܝ <EOS>ܘܰܫܩܰܠܘ ܟ݁ܺܐܦ݂ܶܐ̈ ܕ݁ܢܶܪܓ݁ܡܽܘܢܳܝܗ̱ܝ <EOS> ܘܝܶܫܽܘܥ ܐܶܬ݁ܛܰܫܺܝ <EOS>ܘܰܢܦ݂ܰܩ ܡܶܢ ܗܰܝܟ݁ܠܳܐ <EOS> ܘܰܥܒ݂ܰܪ ܒ݁ܰܝܢܳܬ݂ܗܽܘܢ <EOS> ܘܶܐܙܰܠ<EOS>ܘܟ݂ܰܕ݂ ܥܳܒ݂ܰܪ ܚܙܳܐ ܓ݁ܰܒ݂ܪܳܐ ܣܰܡܝܳܐ ܕ݁ܡܶܢ ܟ݁ܪܶܣ ܐܶܡܶܗ<EOS><EOS>ܘܫܰܐܠܽܘܗ̱ܝ ܬ݁ܰܠܡܺܝܕ݂ܰܘܗ̱ܝ̈ <EOS> ܘܳܐܡܪܺܝܢ <EOS> ܪܰܒ݁ܰܢ <EOS> ܡܰܢܽܘ ܚܛܳܐ <EOS>ܗܳܢܳܐ <EOS> ܐܰܘ ܐܰܒ݂ܳܗܰܘܗ̱ܝ̈ <EOS> ܕ݁ܟ݂ܰܕ݂ ܣܡܶܐ ܢܶܬ݂ܺܝܠܶܕ݂ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܠܳܐ ܗܽܘ ܚܛܳܐ <EOS> ܘܠܳܐ ܐܰܒ݂ܳܗܰܘܗ̱ܝ̈ <EOS> ܐܶܠܳܐ<EOS>ܕ݁ܢܶܬ݂ܚܙܽܘܢ ܒ݁ܶܗ ܥܒ݂ܳܕ݂ܰܘܗ̱ܝ̈ ܕ݁ܰܐܠܳܗܳܐ <EOS>ܠܺܝ ܘܳܠܶܐ ܠܡܶܥܒ݁ܰܕ݂ ܥܒ݂ܳܕ݂ܶܐ̈ ܕ݁ܡܰܢ ܕ݁ܫܰܕ݁ܪܰܢܝ <EOS> ܥܰܕ݂<EOS>ܐܺܝܡܳܡܳܐ ܗܽܘ <EOS> ܐܳܬ݂ܶܐ ܠܺܠܝܳܐ ܁ ܕ݁ܐ̱ܢܳܫ ܠܳܐ ܡܶܫܟ݁ܰܚ ܠܡܶܦ݂ܠܰܚ <EOS>ܟ݁ܡܳܐ ܕ݁ܰܒ݂ܥܳܠܡܳܐ ܐ̱ܢܳܐ <EOS> ܢܽܘܗܪܶܗ ܐ̱ܢܳܐ ܕ݁ܥܳܠܡܳܐ <EOS>ܘܟ݂ܰܕ݂ ܐܶܡܰܪ ܗܳܠܶܝܢ <EOS> ܪܰܩ ܥܰܠ ܐܰܪܥܳܐ <EOS> ܘܰܓ݂ܒ݂ܰܠ ܛܺܝܢܳܐ ܡܶܢ<EOS>ܪܽܘܩܶܗ ܘܛܳܫ ܥܰܠ ܥܰܝܢܰܘܗ̱ܝ̈ ܕ݁ܗܰܘ ܣܰܡܝܳܐ <EOS>ܘܶܐܡܰܪ ܠܶܗ <EOS> ܙܶܠ ܐܰܫܺܝܓ݂ ܒ݁ܡܰܥܡܽܘܕ݂ܺܝܬ݂ܳܐ ܕ݁ܫܺܝܠܽܘܚܳܐ <EOS>ܘܶܐܙܰܠ ܐܰܫܺܝܓ݂ ܘܶܐܬ݂ܳܐ ܟ݁ܰܕ݂ ܚܳܙܶܐ <EOS>ܫܒ݂ܳܒ݂ܰܘܗ̱ܝ̈ ܕ݁ܶܝܢ ܁ ܘܰܐܝܠܶܝܢ ܕ݁ܰܚܙܶܐ ܗ̱ܘܳܐ ܠܗܽܘܢ ܡܶܢ ܩܕ݂ܺܝܡ<EOS>ܕ݁ܚܳܕ݂ܰܪ ܗ̱ܘܳܐ ܐܳܡܪܺܝܢ ܗ̱ܘܰܘ <EOS> ܠܳܐ ܗ̱ܘܳܐ ܗܳܢܰܘ ܗܰܘ ܕ݁ܝܳܬ݂ܶܒ݂ ܗ̱ܘܳܐ <EOS> ܘܚܳܕ݂ܰܪ<EOS>ܐܺܝܬ݂ ܕ݁ܳܐܡܪܺܝܢ ܗ̱ܘܰܘ ܕ݁ܗܽܘܝܽܘ <EOS> ܘܺܐܝܬ݂ ܕ݁ܳܐܡܪܺܝܢ ܗ̱ܘܰܘ <EOS> ܠܳܐ<EOS><EOS> ܐܶܠܳܐ ܡܶܕ݂ܡܳܐ ܕ݁ܳܡܶܐ ܠܶܗ <EOS> ܗܽܘ ܕ݁ܶܝܢ ܐܳܡܰܪ ܗ̱ܘܳܐ <EOS> ܕ݁ܶܐܢܳܐ ܐ̱ܢܳܐ <EOS>ܐܳܡܪܺܝܢ ܠܶܗ <EOS> ܐܰܝܟ݁ܰܢܳܐ ܐܶܬ݂ܦ݁ܰܬ݁ܰܚ ܥܰܝܢܰܝܟ݁̈ <EOS>ܥܢܳܐ <EOS> ܘܶܐܡܰܪ ܠܗܽܘܢ <EOS> ܓ݁ܰܒ݂ܪܳܐ ܕ݁ܰܫܡܶܗ ܝܶܫܽܘܥ ܥܒ݂ܰܕ݂<EOS>ܛܺܝܢܳܐ ܘܛܳܫ ܠܺܝ ܥܰܠ ܥܰܝܢܰܝ̈ <EOS> ܘܶܐܡܰܪ ܠܺܝ <EOS> ܙܶܠ ܐܰܫܺܝܓ݂ ܒ݁ܡܰܝܳܐ̈ ܕ݁ܫܺܝܠܽܘܚܳܐ <EOS>ܘܶܐܙܶܠ̱ܬ݂ ܐܰܫܺܝܓ݂ܶܬ݂ <EOS> ܘܶܐܬ݂ܚܙܺܝ ܠܺܝ <EOS>ܐܳܡܪܺܝܢ ܠܶܗ ܐܰܝܟ݁ܰܘ <EOS> ܐܳܡܰܪ ܠܗܽܘܢ ܠܳܐ ܝܳܕ݂ܰܥ ܐ̱ܢܳܐ <EOS>ܘܰܐܝܬ݁ܝܽܘܗ̱ܝ ܠܗܰܘ ܕ݁ܡܶܢ ܩܕ݂ܺܝܡ ܣܰܡܝܳܐ ܗ̱ܘܳܐ <EOS> ܠܘܳܬ݂<EOS>ܦ݁ܪܺܝܫܶܐ̈ <EOS>ܐܺܝܬ݂ܶܝܗ ܗ̱ܘܳܬ݂ ܕ݁ܶܝܢ ܫܰܒ݁ܬ݂ܳܐ ܟ݁ܰܕ݂ ܥܒ݂ܰܕ݂ ܛܺܝܢܳܐ ܝܶܫܽܘܥ<EOS><EOS> ܘܦ݂ܰܬ݁ܰܚ ܠܶܗ ܥܰܝܢܰܘܗ̱ܝ̈ <EOS>ܘܬ݂ܽܘܒ݂ ܫܰܐܠܽܘܗ̱ܝ ܦ݁ܪܺܝܫܶܐ̈ ܐܰܝܟ݁ܰܢܳܐ ܐܶܬ݂ܚܙܺܝ ܠܳܟ݂ <EOS> ܗܽܘ<EOS>ܕ݁ܶܝܢ ܐܶܡܰܪ ܠܗܽܘܢ <EOS> ܛܺܝܢܳܐ ܣܳܡ ܥܰܠ ܥܰܝܢܰܝ̈ ܘܰܐܫܺܝܓ݂ܶܬ݂ <EOS> ܘܶܐܬ݂ܚܙܺܝ ܠܺܝ <EOS>ܘܳܐܡܪܺܝܢ ܗ̱ܘܰܘ ܐ̱ܢܳܫܳܐ̈ ܡܶܢ ܦ݁ܪܺܝܫܶܐ̈ <EOS> ܗܳܢܳܐ ܓ݁ܰܒ݂ܪܳܐ ܠܳܐ<EOS>ܗ̱ܘܳܐ ܡܶܢ ܐܰܠܳܗܳܐ ܗܽܘ <EOS> ܕ݁ܫܰܒ݁ܬ݂ܳܐ ܠܳܐ ܢܳܛܰܪ <EOS> ܐ̱ܚܪܳܢܶܐ̈ ܕ݁ܶܝܢ ܐܳܡܪܺܝܢ ܗ̱ܘܰܘ <EOS>ܐܰܝܟ݁ܰܢܳܐ ܡܶܫܟ݁ܰܚ ܓ݁ܰܒ݂ܪܳܐ ܚܰܛܳܝܳܐ <EOS> ܗܳܠܶܝܢ ܐܳܬ݂ܘܳܬ݂ܳܐ̈ ܠܡܶܥܒ݁ܰܕ݂ <EOS>ܘܦ݂ܳܠܓ݁ܽܘܬ݂ܳܐ ܐܺܝܬ݂ ܗ̱ܘܳܬ݂ ܒ݁ܰܝܢܳܬ݂ܗܽܘܢ <EOS>ܐܳܡܪܺܝܢ ܬ݁ܽܘܒ݂ ܠܗܰܘ ܣܰܡܝܳܐ ܐܰܢ̱ܬ݁ ܡܳܢܳܐ ܐܳܡܰܪ ܐܰܢ̱ܬ݁<EOS>ܥܠܰܘܗ̱ܝ ܕ݁ܦ݂ܰܬ݁ܰܚ ܠܳܟ݂ ܥܰܝܢܰܝܟ݁̈ <EOS> ܐܳܡܰܪ ܠܗܽܘܢ <EOS> ܐܶܢܳܐ ܐܳܡܰܪ ܐ̱ܢܳܐ <EOS> ܕ݁ܰܢܒ݂ܺܝܳܐ<EOS>ܗܽܘ <EOS>ܠܳܐ ܕ݁ܶܝܢ ܗܰܝܡܶܢܘ ܗ̱ܘܰܘ ܥܠܰܘܗ̱ܝ ܝܺܗܽܘܕ݂ܳܝܶܐ̈ ܕ݁ܣܰܡܝܳܐ ܗ̱ܘܳܐ<EOS>ܘܰܚܙܳܐ ܇ ܥܕ݂ܰܡܳܐ ܕ݁ܰܩܪܰܘ ܠܰܐܒ݂ܳܗܰܘܗ̱ܝ̈ ܕ݁ܗܰܘ ܕ݁ܰܚܙܳܐ ܇<EOS>ܘܫܰܐܶܠܘ ܐܶܢܽܘܢ <EOS> ܐܶܢ ܗܳܢܰܘ ܒ݁ܶܪܟ݂ܽܘܢ <EOS> ܗܰܘ ܕ݁ܰܐܢ̱ܬ݁ܽܘܢ<EOS>ܐܳܡܪܺܝܢ ܐܢ̱ܬ݁ܽܘܢ ܁ ܕ݁ܟ݂ܰܕ݂ ܣܡܶܐ ܐܶܬ݂ܺܝܠܶܕ݂ <EOS> ܐܰܝܟ݁ܰܢܳܐ ܗܳܫܳܐ ܚܳܙܶܐ <EOS>ܥܢܰܘ ܕ݁ܶܝܢ ܐܰܒ݂ܳܗܰܘܗ̱ܝ̈ <EOS> ܘܶܐܡܰܪܘ <EOS> ܝܳܕ݂ܥܺܝܢܰܢ ܕ݁ܗܳܢܰܘ ܒ݁ܪܰܢ<EOS><EOS> ܘܰܕ݂ܟ݂ܰܕ݂ ܣܡܶܐ ܐܶܬ݂ܺܝܠܶܕ݂ <EOS>ܐܰܝܟ݁ܰܢܳܐ ܕ݁ܶܝܢ ܗܳܫܳܐ ܚܳܙܶܐ ܐܰܘ ܡܰܢܽܘ ܦ݁ܰܬ݁ܰܚ ܠܶܗ<EOS>ܥܰܝܢܰܘܗ̱ܝ̈ ܠܳܐ ܝܳܕ݂ܥܺܝܢܰܢ <EOS> ܐܳܦ݂ ܗܽܘ ܥܰܠ ܠܶܗ ܠܰܫܢܰܘܗ̱ܝ̈ <EOS> ܠܶܗ ܫܰܐܶܠܘ <EOS> ܗܽܘ<EOS>ܚܠܳܦ݂ ܢܰܦ݂ܫܶܗ ܢܡܰܠܶܠ <EOS>ܗܳܠܶܝܢ ܐܶܡܰܪܘ ܐܰܒ݂ܳܗܰܘܗ̱ܝ̈ ܡܶܛܽܠ ܕ݁ܕ݂ܳܚܠܺܝܢ ܗ̱ܘܰܘ ܡܶܢ<EOS>ܝܺܗܽܘܕ݂ܳܝܶܐ̈ <EOS> ܦ݁ܣܰܩܘ ܗ̱ܘܰܘ ܓ݁ܶܝܪ ܝܺܗܽܘܕ݂ܳܝܶܐ̈ ܕ݁ܶܐܢ ܐ̱ܢܳܫ ܢܰܘܕ݁ܶܐ ܒ݁ܶܗ<EOS>ܕ݁ܰܡܫܺܝܚܳܐ ܗܽܘ ܢܰܦ݁ܩܽܘܢܳܝܗ̱ܝ ܡܶܢ ܟ݁ܢܽܘܫܬ݁ܳܐ <EOS>ܡܶܛܽܠ ܗܳܢܳܐ ܐܶܡܰܪܘ ܐܰܒ݂ܳܗܰܘܗ̱ܝ̈ <EOS> ܕ݁ܥܰܠ ܠܶܗ ܠܰܫܢܰܘܗ̱ܝ̈ <EOS> ܠܶܗ<EOS>ܫܰܐܶܠܘ<EOS>ܘܰܩܪܰܐܘܽܗ̱ܝ ܠܓ݂ܰܒ݂ܪܳܐ ܕ݁ܬ݂ܰܪܬ݁ܶܝܢ̈ ܙܰܒ݂ܢܺܝܢ̈ <EOS> ܠܗܰܘ<EOS>ܕ݁ܺܐܝܬ݂ܰܘܗ̱ܝ ܗ̱ܘܳܐ ܣܰܡܝܳܐ ܘܳܐܡܪܺܝܢ ܠܶܗ <EOS> ܫܰܒ݁ܰܚ ܠܰܐܠܳܗܳܐ <EOS> ܚܢܰܢ ܓ݁ܶܝܪ<EOS>ܝܳܕ݂ܥܺܝܢܰܢ ܁ ܕ݁ܗܳܢܳܐ ܓ݁ܰܒ݂ܪܳܐ ܚܰܛܳܝܳܐ ܗܽܘ <EOS>ܥܢܳܐ ܗܽܘ ܘܶܐܡܰܪ ܠܗܽܘܢ ܁ ܐܶܢ ܚܰܛܳܝܳܐ ܗܽܘ ܠܳܐ ܝܳܕ݂ܰܥ ܐ̱ܢܳܐ <EOS>ܚܕ݂ܳܐ ܕ݁ܶܝܢ ܝܳܕ݂ܰܥ ܐ̱ܢܳܐ ܕ݁ܣܰܡܝܳܐ ܗ̱ܘܺܝܬ݂ ܘܗܳܫܳܐ <EOS> ܗܳܐ ܚܳܙܶܐ ܐ̱ܢܳܐ <EOS>ܐܳܡܪܺܝܢ ܠܶܗ ܬ݁ܽܘܒ݂ <EOS> ܡܳܢܳܐ ܥܒ݂ܰܕ݂ ܠܳܟ݂ <EOS> ܐܰܝܟ݁ܰܢܳܐ ܦ݁ܰܬ݁ܰܚ<EOS>ܠܳܟ݂ ܥܰܝܢܰܝܟ݁̈ <EOS>ܐܳܡܰܪ ܠܗܽܘܢ <EOS> ܐܶܡܪܶܬ݂ ܠܟ݂ܽܘܢ <EOS> ܘܠܳܐ ܫܡܰܥܬ݁ܽܘܢ <EOS> ܡܳܢܳܐ ܬ݁ܽܘܒ݂<EOS>ܨܳܒ݂ܶܝܢ ܐܢ̱ܬ݁ܽܘܢ ܠܡܶܫܡܰܥ <EOS> ܠܡܳܐ ܐܳܦ݂ ܐܰܢ̱ܬ݁ܽܘܢ ܬ݁ܰܠܡܺܝܕ݂ܶܐ̈ ܨܳܒ݂ܶܝܢ ܐܢ̱ܬ݁ܽܘܢ<EOS>ܠܡܶܗܘܳܐ ܠܶܗ<EOS>ܗܶܢܽܘܢ ܕ݁ܶܝܢ ܨܰܚܝܽܘܗ̱ܝ <EOS> ܘܳܐܡܪܺܝܢ ܠܶܗ <EOS> ܐܰܢ̱ܬ݁ ܗ̱ܽܘ<EOS>ܬ݁ܰܠܡܺܝܕ݂ܶܗ ܕ݁ܗܰܘ <EOS> ܚܢܰܢ ܓ݁ܶܝܪ ܬ݁ܰܠܡܺܝܕ݂ܶܐ̈ ܚܢܰܢ ܕ݁ܡܽܘܫܶܐ <EOS>ܘܝܳܕ݂ܥܺܝܢܰܢ ܕ݁ܥܰܡ ܡܽܘܫܶܐ <EOS> ܐܰܠܳܗܳܐ ܡܰܠܶܠ <EOS> ܠܗܳܢܳܐ ܕ݁ܶܝܢ <EOS>ܠܳܐ ܝܳܕ݂ܥܺܝܢܰܢ ܡܶܢ ܐܰܝܡܶܟ݁ܳܐ ܗܽܘ <EOS>ܥܢܳܐ ܗܰܘ ܓ݁ܰܒ݂ܪܳܐ <EOS> ܘܶܐܡܰܪ ܠܗܽܘܢ <EOS> ܒ݁ܗܳܕ݂ܶܐ ܗ̱ܘ ܗܳܟ݂ܺܝܠ<EOS>ܠܡܶܬ݁ܕ݁ܰܡܳܪܽܘ <EOS> ܕ݁ܰܐܢ̱ܬ݁ܽܘܢ ܁ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܡܶܢ ܐܰܝܡܶܟ݁ܳܐ ܗܽܘ ܇ ܘܥܰܝܢܰܝ̈<EOS>ܕ݁ܺܝܠܝ ܦ݁ܰܬ݁ܰܚ <EOS>ܝܳܕ݂ܥܺܝܢ ܚ̱ܢܰܢ ܕ݁ܶܝܢ ܕ݁ܰܐܠܳܗܳܐ ܒ݁ܩܳܠܳܐ ܕ݁ܚܰܛܳܝܶܐ̈ ܠܳܐ ܫܳܡܰܥ<EOS><EOS> ܐܶܠܳܐ ܠܡܰܢ ܕ݁ܕ݂ܳܚܶܠ ܡܶܢܶܗ ܁ ܘܥܳܒ݂ܶܕ݂ ܨܶܒ݂ܝܳܢܶܗ <EOS> ܠܗܰܘ ܗ̱ܽܘ ܫܳܡܰܥ <EOS>ܡܶܢ ܥܳܠܰܡ ܠܳܐ ܐܶܫܬ݁ܰܡܥܰܬ݂ ܕ݁ܦ݂ܰܬ݁ܰܚ ܐ̱ܢܳܫ ܥܰܝܢܶܐ̈ ܕ݁ܣܰܡܝܳܐ<EOS>ܕ݁ܶܐܬ݂ܺܝܠܶܕ݂ <EOS>ܐܶܠܽܘ ܠܳܐ ܡܶܢ ܐܰܠܳܗܳܐ ܗ̱ܘܳܐ ܗܳܢܳܐ ܠܳܐ ܡܶܫܟ݁ܰܚ ܗ̱ܘܳܐ ܗܳܕ݂ܶܐ<EOS>ܠܡܶܥܒ݁ܰܕ݂ <EOS>ܥܢܰܘ <EOS> ܘܳܐܡܪܺܝܢ ܠܶܗ <EOS> ܐܰܢ̱ܬ݁ ܟ݁ܽܠܳܟ݂ ܒ݁ܰܚܛܳܗܶܐ̈ ܐܶܬ݂ܺܝܠܶܕ݁ܬ݁<EOS>ܘܰܐܢ̱ܬ݁ ܡܰܠܶܦ݂ ܐܰܢ̱ܬ݁ ܠܰܢ ܘܰܐܦ݁ܩܽܘܗ̱ܝ ܠܒ݂ܰܪ <EOS>ܘܰܫܡܰܥ ܝܶܫܽܘܥ ܕ݁ܰܐܦ݁ܩܽܘܗ̱ܝ ܠܒ݂ܰܪ ܘܶܐܫܟ݁ܚܶܗ <EOS> ܘܶܐܡܰܪ ܠܶܗ <EOS>ܐܰܢ̱ܬ݁ ܡܗܰܝܡܶܢ ܐܰܢ̱ܬ݁ ܒ݁ܰܒ݂ܪܶܗ ܕ݁ܰܐܠܳܗܳܐ<EOS>ܥܢܳܐ ܗܰܘ ܕ݁ܶܐܬ݂ܰܐܣܺܝ <EOS> ܘܶܐܡܰܪ <EOS> ܡܰܢܽܘ ܡܳܪܝ ܅ ܕ݁ܶܐܗܰܝܡܶܢ ܒ݁ܶܗ<EOS><EOS>ܐܳܡܰܪ ܠܶܗ ܝܶܫܽܘܥ <EOS> ܚܙܰܝܬ݁ܳܝܗ̱ܝ <EOS> ܘܗܰܘ ܕ݁ܰܡܡܰܠܶܠ ܥܰܡܳܟ݂ <EOS>ܗܽܘܝܽܘ <EOS>ܗܽܘ ܕ݁ܶܝܢ ܐܶܡܰܪ <EOS> ܡܗܰܝܡܶܢ ܐ̱ܢܳܐ ܡܳܪܝ ܅ ܘܰܢܦ݂ܰܠ ܣܓ݂ܶܕ݂ ܠܶܗ<EOS>ܘܶܐܡܰܪ ܝܶܫܽܘܥ <EOS> ܠܕ݂ܺܝܢܶܗ ܕ݁ܥܳܠܡܳܐ ܗܳܢܳܐ ܐܶܬ݂ܺܝܬ݂ <EOS> ܕ݁ܰܐܝܠܶܝܢ<EOS>ܕ݁ܠܳܐ ܚܳܙܶܝܢ <EOS> ܢܶܚܙܽܘܢ <EOS> ܘܰܐܝܠܶܝܢ ܕ݁ܚܳܙܶܝܢ <EOS> ܢܶܣܡܽܘܢ <EOS>ܘܰܫܡܰܥܘ ܡܶܢ ܦ݁ܪܺܝܫܶܐ̈ ܁ ܐܰܝܠܶܝܢ ܕ݁ܥܰܡܶܗ ܗ̱ܘܰܘ ܗܳܠܶܝܢ<EOS>ܘܶܐܡܰܪܘ ܠܶܗ <EOS> ܠܡܳܐ ܐܳܦ݂ ܚܢܰܢ ܣܡܰܝܳܐ̈ ܚܢܰܢ<EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܶܠܽܘ ܣܡܰܝܳܐ̈ ܗ̱ܘܰܝܬ݁ܽܘܢ ܠܰܝܬ݁ ܗ̱ܘܳܬ݂<EOS>ܠܟ݂ܽܘܢ ܚܛܺܝܬ݂ܳܐ <EOS> ܗܳܫܳܐ ܕ݁ܶܝܢ ܁ ܐܳܡܪܺܝܢ ܐܢ̱ܬ݁ܽܘܢ <EOS> ܕ݁ܚܳܙܶܝܢܰܢ <EOS> ܡܶܛܽܠ ܗܳܢܳܐ<EOS>ܚܛܺܝܬ݂ܟ݂ܽܘܢ ܩܰܝܳܡܳܐ ܗ̱ܝ<EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܡܰܢ ܕ݁ܠܳܐ ܥܳܐܶܠ ܡܶܢ<EOS>ܬ݁ܰܪܥܳܐ ܠܰܛܝܳܪܳܐ ܕ݁ܥܳܢܳܐ ܐܶܠܳܐ ܣܳܠܶܩ ܡܶܢ ܕ݁ܽܘܟ݁ܳܐ ܐ̱ܚܪܳܢܝܳܐ ܗܰܘ ܓ݁ܰܢܳܒ݂ܳܐ<EOS>ܗܽܘ ܘܓ݂ܰܝܳܣܳܐ <EOS>ܗܰܘ ܕ݁ܶܝܢ ܕ݁ܥܳܐܶܠ ܡܶܢ ܬ݁ܰܪܥܳܐ <EOS> ܪܳܥܝܳܐ ܗܽܘ ܕ݁ܥܳܢܳܐ <EOS>ܘܰܠܗܳܢܳܐ ܢܳܛܰܪ ܬ݁ܰܪܥܳܐ ܦ݁ܳܬ݂ܰܚ ܠܶܗ ܬ݁ܰܪܥܳܐ <EOS> ܘܥܳܢܳܐ ܫܳܡܥܳܐ<EOS>ܩܳܠܶܗ <EOS> ܘܥܶܪܒ݁ܰܘܗ̱ܝ̈ ܩܳܪܶܐ ܒ݁ܰܫܡܳܗܰܝܗܽܘܢ̈ <EOS> ܘܡܰܦ݁ܶܩ ܠܗܽܘܢ <EOS>ܘܡܳܐ ܕ݁ܰܐܦ݁ܶܩ ܥܳܢܶܗ <EOS> ܩܕ݂ܳܡܶܝܗ ܐܳܙܶܠ <EOS> ܘܥܶܪܒ݁ܰܘܗ̱ܝ̈ ܕ݁ܺܝܠܶܗ <EOS>ܐܳܙܺܠ̱ܝܢ ܒ݁ܳܬ݂ܪܶܗ <EOS> ܡܶܛܽܠ ܕ݁ܝܳܕ݂ܥܺܝܢ ܩܳܠܶܗ <EOS>ܒ݁ܳܬ݂ܰܪ ܢܽܘܟ݂ܪܳܝܳܐ ܕ݁ܶܝܢ <EOS> ܠܳܐ ܐܳܙܳܠ̱ܐ ܥܳܢܳܐ <EOS> ܐܶܠܳܐ ܥܳܪܩܳܐ<EOS>ܡܶܢܶܗ <EOS> ܕ݁ܠܳܐ ܝܳܕ݂ܥܳܐ ܩܳܠܶܗ ܕ݁ܢܽܘܟ݂ܪܳܝܳܐ <EOS>ܗܳܕ݂ܶܐ ܦ݁ܶܠܶܐܬ݂ܳܐ ܐܶܡܰܪ ܠܗܽܘܢ ܝܶܫܽܘܥ <EOS> ܗܶܢܽܘܢ ܕ݁ܶܝܢ <EOS> ܠܳܐ<EOS>ܝܺܕ݂ܰܥܘ ܡܳܢܳܐ ܡܰܠܶܠ ܥܰܡܗܽܘܢ <EOS>ܐܳܡܰܪ ܠܗܽܘܢ ܕ݁ܶܝܢ ܬ݁ܽܘܒ݂ ܝܶܫܽܘܥ <EOS> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ<EOS>ܠܟ݂ܽܘܢ ܕ݁ܶܐܢܳܐ ܐ̱ܢܳܐ ܬ݁ܰܪܥܶܗ ܕ݁ܥܳܢܳܐ <EOS>ܘܟ݂ܽܠܗܽܘܢ ܐܰܝܠܶܝܢ ܕ݁ܶܐܬ݂ܰܘ <EOS> ܓ݁ܰܢܳܒ݂ܶܐ̈ ܐܶܢܽܘܢ ܘܓ݂ܰܝܳܣܶܐ̈ <EOS>ܐܶܠܳܐ ܠܳܐ ܫܶܡܥܰܬ݂ ܐܶܢܽܘܢ ܥܳܢܳܐ <EOS>ܐܶܢܳܐ ܐ̱ܢܳܐ ܬ݁ܰܪܥܳܐ <EOS> ܘܒ݂ܺܝ ܐܶܢ ܐ̱ܢܳܫ ܢܶܥܽܘܠ <EOS> ܢܺܚܶܐ <EOS>ܘܢܶܥܽܘܠ ܘܢܶܦ݁ܽܘܩ <EOS> ܘܪܶܥܝܳܐ ܢܶܫܟ݁ܰܚ <EOS>ܓ݁ܰܢܳܒ݂ܳܐ ܠܳܐ ܐܳܬ݂ܶܐ ܐܶܠܳܐ ܕ݁ܢܶܓ݂ܢܽܘܒ݂ ܁ ܘܰܕ݂ܢܶܩܛܽܘܠ <EOS>ܘܰܕ݂ܢܰܘܒ݁ܶܕ݂ <EOS> ܐܶܢܳܐ ܐܶܬ݂ܺܝܬ݂ <EOS> ܕ݁ܚܰܝܶܐ̈ ܢܶܗܘܽܘܢ ܠܗܽܘܢ <EOS> ܘܡܶܕ݁ܶܡ ܕ݁ܝܰܬ݁ܺܝܪ<EOS>ܢܶܗܘܶܐ ܠܗܽܘܢ <EOS>ܐܶܢܳܐ ܐ̱ܢܳܐ ܪܳܥܝܳܐ ܛܳܒ݂ܳܐ <EOS> ܪܳܥܝܳܐ ܛܳܒ݂ܳܐ ܢܰܦ݂ܫܶܗ ܣܳܐܶܡ<EOS>ܚܠܳܦ݂ ܥܳܢܶܗ <EOS>ܐܰܓ݂ܺܝܪܳܐ ܕ݁ܶܝܢ ܕ݁ܠܳܐ ܗܘܳܐ ܪܳܥܝܳܐ ܘܠܰܘ ܕ݁ܺܝܠܶܗ ܐܶܢܽܘܢ<EOS>ܥܶܪܒ݁ܶܐ̈ ܡܳܐ ܕ݁ܰܚܙܳܐ ܕ݁ܺܐܒ݂ܳܐ ܕ݁ܳܐܬ݂ܶܐ ܫܳܒ݂ܶܩ ܥܳܢܳܐ <EOS> ܘܥܳܪܶܩ <EOS> ܘܳܐܬ݂ܶܐ<EOS>ܕ݁ܺܐܒ݂ܳܐ ܚܳܛܶܦ݂ <EOS> ܘܰܡܒ݂ܰܕ݁ܰܪ ܠܳܗ ܠܥܳܢܳܐ <EOS>ܐܰܓ݂ܺܝܪܳܐ ܕ݁ܶܝܢ ܥܳܪܶܩ <EOS> ܡܶܛܽܠ ܕ݁ܰܐܓ݂ܺܝܪܳܐ ܗܽܘ <EOS> ܘܠܳܐ ܒ݁ܛܺܝܠ<EOS>ܠܶܗ ܥܰܠ ܥܳܢܳܐ <EOS>ܐܶܢܳܐ ܐ̱ܢܳܐ ܪܳܥܝܳܐ ܛܳܒ݂ܳܐ <EOS> ܘܝܳܕ݂ܰܥ ܐ̱ܢܳܐ ܠܕ݂ܺܝܠܝ <EOS>ܘܡܶܬ݂ܺܝܕ݂ܰܥ ܐ̱ܢܳܐ ܡܶܢ ܕ݁ܺܝܠܝ <EOS>ܐܰܝܟ݁ܰܢܳܐ ܕ݁ܝܳܕ݂ܰܥ ܠܺܝ ܐܳܒ݂ܝ <EOS> ܘܶܐܢܳܐ ܝܳܕ݂ܰܥ ܐ̱ܢܳܐ ܠܳܐܒ݂ܝ <EOS>ܘܢܰܦ݂ܫܝ ܣܳܐܶܡ ܐ̱ܢܳܐ ܚܠܳܦ݂ ܥܳܢܳܐ <EOS>ܐܺܝܬ݂ ܠܺܝ ܕ݁ܶܝܢ ܐܳܦ݂ ܥܶܪܒ݁ܶܐ̈ ܐ̱ܚܪܳܢܶܐ̈ ܐܰܝܠܶܝܢ ܕ݁ܠܳܐ ܗܘܰܘ<EOS>ܡܶܢ ܛܝܳܪܳܐ ܗܳܢܳܐ <EOS> ܘܳܐܦ݂ ܠܗܽܘܢ ܘܳܠܶܐ ܠܺܝ ܠܡܰܝܬ݁ܳܝܽܘ ܐܶܢܽܘܢ <EOS> ܘܢܶܫܡܥܽܘܢ ܩܳܠܝ <EOS>ܘܬ݂ܶܗܘܶܐ ܥܳܢܳܐ ܟ݁ܽܠܳܗ ܚܕ݂ܳܐ <EOS> ܘܚܰܕ݂ ܪܳܥܝܳܐ <EOS>ܡܶܛܽܠ ܗܳܢܳܐ ܐܳܒ݂ܝ ܪܳܚܶܡ ܠܺܝ ܕ݁ܶܐܢܳܐ ܣܳܐܶܡ ܐ̱ܢܳܐ ܢܰܦ݂ܫܝ <EOS>ܕ݁ܬ݂ܽܘܒ݂ ܐܶܣܒ݂ܺܝܗ <EOS>ܠܳܐ ܗ̱ܘܳܐ ܐ̱ܢܳܫ ܫܳܩܶܠ ܠܳܗ ܡܶܢܝ <EOS> ܐܶܠܳܐ ܐܶܢܳܐ ܣܳܐܶܡ ܐ̱ܢܳܐ ܠܳܗ<EOS>ܡܶܢ ܨܶܒ݂ܝܳܢܝ <EOS> ܫܰܠܺܝܛ ܐ̱ܢܳܐ ܓ݁ܶܝܪ ܕ݁ܰܐܣܺܝܡܺܝܗ ܘܫܰܠܺܝܛ ܐ̱ܢܳܐ ܕ݁ܬ݂ܽܘܒ݂ ܐܶܣܒ݂ܺܝܗ<EOS><EOS> ܕ݁ܗܳܢܳܐ ܦ݁ܽܘܩܕ݁ܳܢܳܐ ܩܰܒ݁ܠܶܬ݂ ܡܶܢ ܐܳܒ݂ܝ<EOS>ܘܰܗܘܳܬ݂ ܬ݁ܽܘܒ݂ ܦ݁ܳܠܓ݁ܽܘܬ݂ܳܐ ܒ݁ܰܝܢܰܝ̈ ܝܺܗܽܘܕ݂ܳܝܶܐ̈ ܡܶܛܽܠ<EOS>ܡܶܠܶܐ̈ ܗܳܠܶܝܢ <EOS>ܘܳܐܡܪܺܝܢ ܗ̱ܘܰܘ ܣܰܓ݁ܺܝܶܐܐ̈ ܡܶܢܗܽܘܢ ܕ݁ܕ݂ܰܝܘܳܐ ܐܺܝܬ݂ ܠܶܗ<EOS>ܘܡܶܫܢܳܐ ܫܢܳܐ <EOS> ܡܳܢܳܐ ܫܳܡܥܺܝܢ ܐܢ̱ܬ݁ܽܘܢ ܠܶܗ <EOS>ܐ̱ܚܪܳܢܶܐ̈ ܕ݁ܶܝܢ ܐܳܡܪܺܝܢ ܗ̱ܘܰܘ <EOS> ܗܳܠܶܝܢ ܡܶܠܶܐ̈ <EOS> ܠܳܐ ܗ̱ܘܰܝ̈<EOS>ܕ݁ܕ݂ܰܝܘܳܢܳܐ <EOS> ܠܡܳܐ ܕ݁ܰܝܘܳܐ ܡܶܫܟ݁ܰܚ ܥܰܝܢܶܐ̈ ܕ݁ܣܰܡܝܳܐ ܠܰܡܦ݂ܰܬ݁ܳܚܽܘ<EOS>ܗܘܳܐ ܕ݁ܶܝܢ ܥܺܐܕ݂ܳܐ ܕ݁ܚܽܘܕ݂ܳܬ݂ܳܐ ܒ݁ܽܐܘܪܺܫܠܶܡ ܘܣܰܬ݂ܘܳܐ ܗ̱ܘܳܐ<EOS><EOS>ܘܰܡܗܰܠܶܟ݂ ܗ̱ܘܳܐ ܝܶܫܽܘܥ ܒ݁ܗܰܝܟ݁ܠܳܐ ܒ݁ܶܐܣܛܘܳܐ ܕ݁ܰܫܠܶܝܡܽܘܢ<EOS><EOS>ܘܚܰܕ݂ܪܽܘܗ̱ܝ ܝܺܗܽܘܕ݂ܳܝܶܐ̈ <EOS> ܘܳܐܡܪܺܝܢ ܠܶܗ <EOS> ܥܕ݂ܰܡܳܐ ܠܶܐܡܰܬ݂ܝ<EOS>ܢܳܣܶܒ݂ ܐܰܢ̱ܬ݁ ܢܰܦ݂ܫܰܢ <EOS> ܐܶܢ ܐܰܢ̱ܬ݁ ܗ̱ܽܘ ܡܫܺܝܚܳܐ ܁ ܐܶܡܰܪ ܠܰܢ ܓ݁ܰܠܝܳܐܝܺܬ݂ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܐܶܡܪܶܬ݂ ܠܟ݂ܽܘܢ <EOS> ܘܠܳܐ ܡܗܰܝܡܢܺܝܢ<EOS>ܐܢ̱ܬ݁ܽܘܢ <EOS> ܘܰܥܒ݂ܳܕ݂ܶܐ̈ ܕ݁ܶܐܢܳܐ ܥܳܒ݂ܶܕ݂ ܐ̱ܢܳܐ ܒ݁ܰܫܡܶܗ ܕ݁ܳܐܒ݂ܝ ܗܶܢܽܘܢ ܣܳܗܕ݁ܺܝܢ<EOS>ܥܠܰܝ <EOS>ܐܶܠܳܐ ܐܰܢ̱ܬ݁ܽܘܢ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ ܁ ܡܶܛܽܠ ܕ݁ܠܳܐ<EOS>ܗܘܰܝܬ݁ܽܘܢ ܡܶܢ ܥܶܪܒ݁ܰܝ̈ <EOS> ܐܰܝܟ݁ܰܢܳܐ ܕ݁ܶܐܡܪܶܬ݂ ܠܟ݂ܽܘܢ <EOS>ܥܶܪܒ݁ܶܐ̈ ܕ݁ܺܝܠܝ ܩܳܠܝ ܫܳܡܥܺܝܢ <EOS> ܘܶܐܢܳܐ ܝܳܕ݂ܰܥ ܐ̱ܢܳܐ ܠܗܽܘܢ <EOS>ܘܗܶܢܽܘܢ ܐܳܬ݂ܶܝܢ ܒ݁ܳܬ݂ܰܪܝ <EOS>ܘܶܐܢܳܐ ܝܳܗܶܒ݂ ܐ̱ܢܳܐ ܠܗܽܘܢ <EOS> ܚܰܝܶܐ̈ ܕ݁ܰܠܥܳܠܰܡ <EOS> ܘܠܳܐ<EOS>ܢܺܐܒ݂ܕ݁ܽܘܢ ܠܥܳܠܰܡ <EOS> ܘܠܳܐ ܐ̱ܢܳܫ ܢܶܚܛܽܘܦ݂ ܐܶܢܽܘܢ ܡܶܢ ܐܺܝܕ݂ܰܝ̈ <EOS>ܐܳܒ݂ܝ ܓ݁ܶܝܪ ܕ݁ܝܰܗ̱ܒ݂ ܠܺܝ ܡܶܢ ܟ݁ܽܠ ܪܰܒ݂ ܗ̱ܽܘ <EOS> ܘܠܳܐ ܐ̱ܢܳܫ<EOS>ܡܶܫܟ݁ܰܚ ܕ݁ܡܶܢ ܐܺܝܕ݂ܶܗ ܕ݁ܳܐܒ݂ܝ ܢܶܚܛܽܘܦ݂ <EOS>ܐܶܢܳܐ ܘܳܐܒ݂ܝ <EOS> ܚܰܕ݂ ܚܢܰܢ <EOS>ܘܰܫܩܰܠܘ ܬ݁ܽܘܒ݂ ܝܺܗܽܘܕ݂ܳܝܶܐ̈ ܟ݁ܺܐܦ݂ܶܐ̈ ܠܡܶܪܓ݁ܡܶܗ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܣܰܓ݁ܺܝܶܐܐ̈ ܥܒ݂ܳܕ݂ܶܐ̈ ܫܰܦ݁ܺܝܪܶܐ̈ ܡܶܢ<EOS>ܠܘܳܬ݂ ܐܳܒ݂ܝ ܚܰܘܺܝܬ݂ܟ݂ܽܘܢ <EOS> ܡܶܛܽܠ ܐܰܝܢܳܐ ܥܒ݂ܳܕ݂ܳܐ ܡܶܢܗܽܘܢ ܪܳܓ݂ܡܺܝܢ ܐܢ̱ܬ݁ܽܘܢ ܠܺܝ<EOS><EOS>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ <EOS> ܠܳܐ ܗ̱ܘܳܐ ܡܶܛܽܠ ܥܒ݂ܳܕ݂ܶܐ̈<EOS>ܫܰܦ݁ܺܝܪܶܐ̈ ܪܳܓ݂ܡܺܝܢ ܚ̱ܢܰܢ ܠܳܟ݂ <EOS> ܐܶܠܳܐ ܡܶܛܽܠ ܕ݁ܰܡܓ݂ܰܕ݁ܶܦ݂ ܐܰܢ̱ܬ݁ <EOS> ܘܟ݂ܰܕ݂<EOS>ܐܺܝܬ݂ܰܝܟ݁ ܒ݁ܰܪ ܐ̱ܢܳܫܳܐ ܥܳܒ݂ܶܕ݂ ܐܰܢ̱ܬ݁ ܢܰܦ݂ܫܳܟ݂ ܐܰܠܳܗܳܐ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܠܳܐ ܗ̱ܘܳܐ ܗܳܟ݂ܰܢܳܐ ܟ݁ܬ݂ܺܝܒ݂<EOS>ܒ݁ܢܳܡܽܘܣܟ݂ܽܘܢ ܕ݁ܶܐܢܳܐ ܐܶܡܪܶܬ݂ ܕ݁ܰܐܠܳܗܶܐ̈ ܐܰܢ̱ܬ݁ܽܘܢ<EOS>ܐܶܢ ܠܗܳܢܽܘܢ ܐܶܡܰܪ ܐܰܠܳܗܶܐ̈ ܡܶܛܽܠ ܕ݁ܰܠܘܳܬ݂ܗܽܘܢ ܗܘܳܬ݂<EOS>ܡܶܠܬ݂ܳܐ ܕ݁ܰܐܠܳܗܳܐ ܘܠܳܐ ܡܶܫܟ݁ܰܚ ܟ݁ܬ݂ܳܒ݂ܳܐ ܕ݁ܢܶܫܬ݁ܪܶܐ ܇<EOS>ܠܰܐܝܢܳܐ ܕ݁ܰܐܒ݂ܳܐ ܩܰܕ݁ܫܶܗ ܘܫܰܕ݁ܪܶܗ ܠܥܳܠܡܳܐ ܐܰܢ̱ܬ݁ܽܘܢ<EOS>ܐܳܡܪܺܝܢ ܐܢ̱ܬ݁ܽܘܢ ܁ ܕ݁ܰܡܓ݂ܰܕ݁ܶܦ݂ ܐܰܢ̱ܬ݁ ܥܰܠ ܕ݁ܶܐܡܪܶܬ݂ ܠܟ݂ܽܘܢ ܁ ܕ݁ܰܒ݂ܪܶܗ ܐ̱ܢܳܐ<EOS>ܕ݁ܰܐܠܳܗܳܐ<EOS>ܐܶܠܳܐ ܥܳܒ݂ܶܕ݂ ܐ̱ܢܳܐ ܥܒ݂ܳܕ݂ܶܐ̈ ܕ݁ܳܐܒ݂ܝ <EOS> ܠܳܐ ܬ݁ܗܰܝܡܢܽܘܢܳܢܝ<EOS><EOS>ܐܶܢ ܕ݁ܶܝܢ ܥܳܒ݂ܶܕ݂ ܐ̱ܢܳܐ ܐܳܦ݂ܶܢ ܠܺܝ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ<EOS>ܠܗܽܘܢ ܠܰܥܒ݂ܳܕ݂ܶܐ̈ ܗܰܝܡܶܢܘ <EOS> ܕ݁ܬ݂ܶܕ݁ܥܽܘܢ ܘܰܬ݂ܗܰܝܡܢܽܘܢ ܕ݁ܳܐܒ݂ܝ ܒ݁ܺܝ <EOS> ܘܶܐܢܳܐ<EOS>ܒ݁ܳܐܒ݂ܝ<EOS>ܘܰܒ݂ܥܰܘ ܗ̱ܘܰܘ ܬ݁ܽܘܒ݂ ܕ݁ܢܶܐܚܕ݁ܽܘܢܳܝܗ̱ܝ ܘܰܢܦ݂ܰܩ ܠܶܗ ܡܶܢ<EOS>ܒ݁ܶܝܬ݂ ܐܺܝܕ݂ܰܝܗܽܘܢ̈ ܁<EOS>ܘܶܐܙܰܠ ܠܶܗ ܠܥܶܒ݂ܪܳܐ ܕ݁ܝܽܘܪܕ݁ܢܳܢ ܇ ܠܕ݂ܽܘܟ݁ܬ݂ܳܐ ܐܰܝܟ݁ܳܐ<EOS>ܕ݁ܺܐܝܬ݂ܰܘܗ̱ܝ ܗ̱ܘܳܐ ܝܽܘܚܰܢܳܢ ܡܶܢ ܩܕ݂ܺܝܡ ܟ݁ܰܕ݂ ܡܰܥܡܶܕ݂ ܗ̱ܘܳܐ <EOS> ܘܰܗܘܳܐ ܬ݁ܰܡܳܢ<EOS>ܘܶܐܬ݂ܰܘ ܐ̱ܢܳܫܳܐ̈ ܣܰܓ݁ܺܝܶܐܐ̈ ܠܘܳܬ݂ܶܗ <EOS> ܘܳܐܡܪܺܝܢ ܗ̱ܘܰܘ <EOS>ܕ݁ܝܽܘܚܰܢܳܢ <EOS> ܐܳܦ݂ ܠܳܐ ܚܕ݂ܳܐ ܐܳܬ݂ܳܐ ܥܒ݂ܰܕ݂ <EOS> ܟ݁ܽܠܡܶܕ݁ܶܡ ܕ݁ܶܝܢ ܕ݁ܶܐܡܰܪ ܝܽܘܚܰܢܳܢ<EOS>ܥܰܠ ܓ݁ܰܒ݂ܪܳܐ ܗܳܢܳܐ <EOS> ܫܰܪܺܝܪ ܗ̱ܽܘ <EOS>ܘܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ<EOS>ܐܺܝܬ݂ ܗ̱ܘܳܐ ܕ݁ܶܝܢ ܚܰܕ݂ ܕ݁ܰܟ݂ܪܺܝܗ <EOS> ܠܳܥܳܙܰܪ ܡܶܢ ܒ݁ܶܝܬ݂ ܥܰܢܝܳܐ<EOS>ܩܪܺܝܬ݂ܳܐ ܐܰܚܽܘܗ ܕ݁ܡܰܪܝܰܡ ܘܰܕ݂ܡܳܪܬ݁ܳܐ<EOS>ܡܰܪܝܰܡ ܕ݁ܶܝܢ ܗܳܕ݂ܶܐ ܐܺܝܬ݂ܶܝܗ <EOS> ܗܳܝ ܕ݁ܡܶܫܚܰܬ݂ ܒ݁ܒ݂ܶܣܡܳܐ<EOS>ܪܶܓ݂ܠܰܘܗ̱ܝ̈ ܕ݁ܝܶܫܽܘܥ ܁ ܘܫܰܘܝܰܬ݂ ܒ݁ܣܰܥܪܳܗ <EOS> ܐܰܚܽܘܗ ܗ̱ܘܳܐ ܕ݁ܗܳܕ݂ܶܐ ܠܳܥܳܙܰܪ<EOS>ܕ݁ܰܟ݂ܪܺܝܗ ܗ̱ܘܳܐ<EOS>ܘܫܰܕ݁ܰܪܶܝܢ̈ ܬ݁ܰܪܬ݁ܰܝܗܶܝܢ̈ ܐܰܚܘܳܬ݂ܶܗ̈ ܠܘܳܬ݂ ܝܶܫܽܘܥ <EOS> ܘܳܐܡܪܳܢ̈<EOS><EOS> ܡܳܪܰܢ ܁ ܗܳܐ ܗܰܘ ܕ݁ܪܳܚܶܡ ܐܰܢ̱ܬ݁ ܟ݁ܪܺܝܗ <EOS>ܝܶܫܽܘܥ ܕ݁ܶܝܢ ܐܶܡܰܪ <EOS> ܗܳܢܳܐ ܟ݁ܽܘܪܗܳܢܳܐ ܠܳܐ ܗܘܳܐ ܕ݁ܡܰܘܬ݁ܳܐ <EOS>ܐܶܠܳܐ ܚܠܳܦ݂ ܬ݁ܶܫܒ݁ܽܘܚܬ݁ܳܐ ܕ݁ܰܐܠܳܗܳܐ <EOS> ܕ݁ܢܶܫܬ݁ܰܒ݁ܰܚ ܒ݁ܪܶܗ ܕ݁ܰܐܠܳܗܳܐ ܡܶܛܽܠܳܬ݂ܶܗ<EOS><EOS>ܡܰܚܶܒ݂ ܗ̱ܘܳܐ ܕ݁ܶܝܢ ܗܽܘ ܝܶܫܽܘܥ ܠܡܳܪܬ݁ܳܐ ܘܰܠܡܰܪܝܰܡ ܘܰܠܠܳܥܳܙܰܪ<EOS><EOS>ܘܟ݂ܰܕ݂ ܫܡܰܥ ܕ݁ܰܟ݂ܪܺܝܗ ܟ݁ܰܬ݁ܰܪ ܒ݁ܕ݂ܽܘܟ݁ܬ݂ܳܐ ܕ݁ܺܐܝܬ݂ܰܘܗ̱ܝ<EOS>ܗ̱ܘܳܐ <EOS> ܬ݁ܪܶܝܢ̈ ܝܰܘܡܺܝܢ̈ <EOS>ܘܒ݂ܳܬ݂ܰܪܟ݁ܶܢ ܐܶܡܰܪ ܠܬ݂ܰܠܡܺܝܕ݂ܰܘܗ̱ܝ̈ <EOS> ܬ݁ܰܘ ܢܺܐܙܰܠ ܬ݁ܽܘܒ݂<EOS>ܠܺܝܗܽܘܕ݂ <EOS>ܐܳܡܪܺܝܢ ܠܶܗ ܬ݁ܰܠܡܺܝܕ݂ܰܘܗ̱ܝ̈ <EOS> ܪܰܒ݁ܰܢ ܗܳܫܳܐ ܝܺܗܽܘܕ݂ܳܝܶܐ̈<EOS>ܒ݁ܳܥܶܝܢ ܗ̱ܘܰܘ ܠܡܶܪܓ݁ܡܳܟ݂ <EOS> ܘܬ݂ܽܘܒ݂ ܐܳܙܶܠ ܐܰܢ̱ܬ݁ ܠܬ݂ܰܡܳܢ<EOS>ܐܳܡܰܪ ܠܗܽܘܢ ܝܶܫܽܘܥ <EOS> ܠܳܐ ܬ݁ܰܪܬ݁ܰܥܶܣܪܶܐ̈ ܫܳܥܺܝܢ̈ ܐܺܝܬ݂<EOS>ܒ݁ܝܰܘܡܳܐ ܘܶܐܢ ܐ̱ܢܳܫ ܡܗܰܠܶܟ݂ ܒ݁ܺܐܝܡܳܡܳܐ <EOS> ܠܳܐ ܡܶܬ݁ܬ݁ܩܶܠ <EOS> ܡܶܛܽܠ ܕ݁ܚܳܙܶܐ ܢܽܘܗܪܶܗ<EOS>ܕ݁ܥܳܠܡܳܐ ܗܳܢܳܐ <EOS>ܐܶܢ ܐ̱ܢܳܫ ܕ݁ܶܝܢ ܒ݁ܠܺܠܝܳܐ ܢܗܰܠܶܟ݂ <EOS> ܡܶܬ݁ܬ݁ܩܶܠ <EOS> ܡܶܛܽܠ<EOS>ܕ݁ܢܰܗܺܝܪܳܐ ܠܰܝܬ݁ ܒ݁ܶܗ <EOS>ܗܳܠܶܝܢ ܐܶܡܰܪ ܝܶܫܽܘܥ <EOS> ܘܒ݂ܳܬ݂ܰܪܟ݁ܶܢ ܐܶܡܰܪ ܠܗܽܘܢ <EOS> ܠܳܥܳܙܰܪ<EOS>ܪܳܚܡܰܢ ܫܟ݂ܶܒ݂ <EOS> ܐܶܠܳܐ ܐܳܙܶܠ ܐ̱ܢܳܐ <EOS> ܕ݁ܰܐܥܺܝܪܺܝܘܗ̱ܝ <EOS>ܐܳܡܪܺܝܢ ܠܶܗ ܬ݁ܰܠܡܺܝܕ݂ܰܘܗ̱ܝ̈ <EOS> ܡܳܪܰܢ ܐܶܢ ܕ݁ܡܶܟ݂ <EOS> ܡܶܬ݂ܚܠܶܡ<EOS><EOS>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܥܰܠ ܡܰܘܬ݁ܶܗ ܘܗܶܢܽܘܢ ܣܒ݂ܰܪܘ <EOS> ܕ݁ܥܰܠ<EOS>ܡܰܕ݂ܡܟ݂ܳܐ ܗܽܘ ܕ݁ܫܶܢܬ݂ܳܐ ܐܶܡܰܪ <EOS>ܗܳܝܕ݁ܶܝܢ ܐܶܡܰܪ ܠܗܽܘܢ ܝܶܫܽܘܥ <EOS> ܦ݁ܫܺܝܩܳܐܝܺܬ݂ <EOS> ܠܳܥܳܙܰܪ ܡܺܝܬ݂<EOS>ܠܶܗ <EOS>ܘܚܳܕ݂ܶܐ ܐ̱ܢܳܐ ܕ݁ܠܳܐ ܗܘܺܝܬ݂ ܬ݁ܰܡܳܢ ܇ ܡܶܛܽܠܳܬ݂ܟ݂ܽܘܢ <EOS>ܕ݁ܰܬ݂ܗܰܝܡܢܽܘܢ <EOS> ܐܶܠܳܐ ܗܰܠܶܟ݂ܘ ܠܬ݂ܰܡܳܢ <EOS>ܐܳܡܰܪ ܬ݁ܳܐܘܡܰܐ <EOS> ܕ݁ܡܶܬ݂ܶܐܡܰܪ ܬ݁ܳܐܡܳܐ <EOS> ܠܬ݂ܰܠܡܺܝܕ݂ܶܐ̈<EOS>ܚܰܒ݂ܪܰܘܗ̱ܝ̈ <EOS> ܢܺܐܙܰܠ ܐܳܦ݂ ܚܢܰܢ ܢܡܽܘܬ݂ ܥܰܡܶܗ <EOS>ܘܶܐܬ݂ܳܐ ܝܶܫܽܘܥ ܠܒ݂ܶܝܬ݂ ܥܰܢܝܳܐ <EOS> ܘܶܐܫܟ݁ܰܚ ܕ݁ܰܐܪܒ݁ܥܳܐ̈ ܠܶܗ<EOS>ܝܰܘܡܺܝܢ̈ ܕ݁ܺܐܝܬ݂ܰܘܗ̱ܝ ܒ݁ܒ݂ܶܝܬ݂ ܩܒ݂ܽܘܪܳܐ <EOS>ܐܺܝܬ݂ܶܝܗ ܗ̱ܘܳܬ݂ ܕ݁ܶܝܢ ܒ݁ܶܝܬ݂ ܥܰܢܝܳܐ <EOS> ܥܰܠ ܓ݁ܶܢ̱ܒ݂ ܐܽܘܪܺܫܠܶܡ<EOS><EOS> ܟ݁ܰܕ݂ ܦ݁ܰܪܺܝܩܳܐ ܡܶܢܳܗ ܐܰܝܟ݂ ܐܶܣܛܕ݂ܰܘܳܬ݂ܳܐ̈ ܚܰܡܶܫܬ݁ܰܥܣܰܪ <EOS>ܘܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܐܰܬ݁ܺܝܐܝܺܢ ܗ̱ܘܰܘ ܠܘܳܬ݂ ܡܳܪܬ݁ܳܐ<EOS>ܘܡܰܪܝܰܡ ܇ ܕ݁ܢܶܡܠܽܘܢ ܒ݁ܠܶܒ݁ܗܶܝܢ ܡܶܛܽܠ ܐܰܚܽܘܗܶܝܢ <EOS>ܡܳܪܬ݁ܳܐ ܕ݁ܶܝܢ ܟ݁ܰܕ݂ ܫܶܡܥܰܬ݂ ܕ݁ܝܶܫܽܘܥ ܐܶܬ݂ܳܐ <EOS> ܢܶܦ݂ܩܰܬ݂<EOS>ܠܽܐܘܪܥܶܗ <EOS> ܡܰܪܝܰܡ ܕ݁ܶܝܢ ܒ݁ܒ݂ܰܝܬ݁ܳܐ ܝܳܬ݂ܒ݁ܳܐ ܗ̱ܘܳܬ݂ <EOS>ܘܶܐܡܪܰܬ݂ ܡܳܪܬ݁ܳܐ ܠܝܶܫܽܘܥ <EOS> ܡܳܪܝ ܐܶܠܽܘ ܬ݁ܢܳܢ ܗ̱ܘܰܝܬ݁ <EOS> ܠܳܐ<EOS>ܡܳܐܶܬ݂ ܗ̱ܘܳܐ ܐܳܚܝ <EOS>ܐܶܠܳܐ ܐܳܦ݂ ܗܳܫܳܐ ܝܳܕ݂ܥܳܐ ܐ̱ܢܳܐ <EOS> ܕ݁ܰܟ݂ܡܳܐ ܕ݁ܬ݂ܶܫܰܐܠ ܠܰܐܠܳܗܳܐ<EOS><EOS> ܝܳܗܶܒ݂ ܠܳܟ݂ <EOS>ܐܳܡܰܪ ܠܳܗ ܝܶܫܽܘܥ <EOS> ܩܳܐܶܡ ܐܰܚܽܘܟ݂ܝ <EOS>ܐܳܡܪܳܐ ܠܶܗ ܡܳܪܬ݁ܳܐ <EOS> ܝܳܕ݂ܥܳܐܢܳܐ ܕ݁ܩܳܐܶܡ ܒ݁ܢܽܘܚܳܡܳܐ ܒ݁ܝܰܘܡܳܐ<EOS>ܐ̱ܚܪܳܝܳܐ <EOS>ܐܳܡܰܪ ܠܳܗ ܝܶܫܽܘܥ <EOS> ܐܶܢܳܐ ܐ̱ܢܳܐ ܢܽܘܚܳܡܳܐ <EOS> ܘܚܰܝܶܐ̈ <EOS> ܡܰܢ<EOS>ܕ݁ܰܡܗܰܝܡܶܢ ܒ݁ܺܝ ܁ ܐܳܦ݂ܶܢ ܢܡܽܘܬ݂ ܢܺܚܶܐ<EOS>ܘܟ݂ܽܠ ܕ݁ܚܰܝ ܘܰܡܗܰܝܡܶܢ ܒ݁ܺܝ ܁ ܠܥܳܠܰܡ <EOS> ܠܳܐ ܢܡܽܘܬ݂ <EOS>ܡܗܰܝܡܢܰܬ݁ܝ ܗܳܕ݂ܶܐ<EOS>ܐܳܡܪܳܐ ܠܶܗ <EOS> ܐܺܝܢ ܡܳܪܝ ܅ ܐܶܢܳܐ ܡܗܰܝܡܢܳܐ ܐ̱ܢܳܐ ܕ݁ܰܐܢ̱ܬ݁<EOS>ܗ̱ܽܘ ܡܫܺܝܚܳܐ ܒ݁ܪܶܗ ܕ݁ܰܐܠܳܗܳܐ ܕ݁ܳܐܬ݂ܶܐ ܠܥܳܠܡܳܐ<EOS>ܘܟ݂ܰܕ݂ ܐܶܡܪܰܬ݂ ܗܳܠܶܝܢ ܐܶܙܰܠ̱ܬ݂ ܩܪܳܬ݂ ܠܡܰܪܝܰܡ ܚܳܬ݂ܳܗ<EOS>ܟ݁ܰܣܝܳܐܝܺܬ݂ <EOS> ܘܳܐܡܪܳܐ ܠܳܗ <EOS> ܪܰܒ݁ܰܢ ܐܶܬ݂ܳܐ <EOS> ܘܩܳܪܶܐ ܠܶܟ݂ܝ <EOS>ܘܡܰܪܝܰܡ ܟ݁ܰܕ݂ ܫܶܡܥܰܬ݂ ܩܳܡܰܬ݂ ܥܓ݂ܰܠ <EOS> ܘܳܐܬ݂ܝܳܐ ܗ̱ܘܳܬ݂<EOS>ܠܘܳܬ݂ܶܗ <EOS>ܗܽܘ ܕ݁ܶܝܢ ܝܶܫܽܘܥ <EOS> ܠܳܐ ܥܕ݂ܰܟ݁ܺܝܠ ܐܶܬ݂ܳܐ ܗ̱ܘܳܐ ܠܰܩܪܺܝܬ݂ܳܐ <EOS>ܐܶܠܳܐ ܒ݁ܳܗ ܗ̱ܘܳܐ ܒ݁ܗܳܝ ܕ݁ܽܘܟ݁ܬ݂ܳܐ ܕ݁ܶܐܪܰܥܬ݂ܶܗ ܡܳܪܬ݁ܳܐ <EOS>ܐܳܦ݂ ܗܳܢܽܘܢ ܕ݁ܶܝܢ ܝܺܗܽܘܕ݂ܳܝܶܐ̈ ܁ ܕ݁ܺܐܝܬ݂ ܗ̱ܘܰܘ ܥܰܡܳܗ<EOS>ܒ݁ܒ݂ܰܝܬ݁ܳܐ ܕ݁ܰܡܒ݂ܰܝܐܝܺܢ ܗ̱ܘܰܘ ܠܳܗ ܕ݁ܰܚܙܰܘ ܠܡܰܪܝܰܡ ܕ݁ܰܥܓ݂ܰܠ ܩܳܡܰܬ݂ ܢܶܦ݂ܩܰܬ݂<EOS>ܐܶܙܰܠܘ ܠܗܽܘܢ ܒ݁ܳܬ݂ܪܳܗ <EOS> ܣܒ݂ܰܪܘ ܓ݁ܶܝܪ ܕ݁ܰܠܩܰܒ݂ܪܳܐ ܐܳܙܳܠ̱ܐ ܠܡܶܒ݂ܟ݁ܳܐ <EOS>ܗܺܝ ܕ݁ܶܝܢ ܡܰܪܝܰܡ ܟ݁ܰܕ݂ ܐܶܬ݂ܳܬ݂ ܐܰܝܟ݁ܳܐ ܕ݁ܺܐܝܬ݂ܰܘܗ̱ܝ ܗ̱ܘܳܐ<EOS>ܝܶܫܽܘܥ <EOS> ܘܰܚܙܳܬ݂ܶܗ ܢܶܦ݂ܠܰܬ݂ ܥܰܠ ܪܶܓ݂ܠܰܘܗ̱ܝ̈ <EOS> ܘܳܐܡܪܳܐ ܠܶܗ <EOS> ܐܶܠܽܘ ܬ݁ܢܳܢ<EOS>ܗ̱ܘܰܝܬ݁ ܡܳܪܝ <EOS> ܠܳܐ ܡܳܐܶܬ݂ ܗ̱ܘܳܐ ܐܳܚܝ <EOS>ܝܶܫܽܘܥ ܕ݁ܶܝܢ ܟ݁ܰܕ݂ ܚܙܳܗ ܕ݁ܒ݂ܳܟ݂ܝܳܐ ܘܠܺܝܗܽܘܕ݂ܳܝܶܐ̈ ܗܳܢܽܘܢ<EOS>ܕ݁ܶܐܬ݂ܰܘ ܥܰܡܳܗ ܕ݁ܒ݂ܳܟ݂ܶܝܢ ܐܶܬ݂ܥܰܙܰܙ ܒ݁ܪܽܘܚܶܗ ܁ ܘܰܐܙܺܝܥ ܢܰܦ݂ܫܶܗ <EOS>ܘܶܐܡܰܪ <EOS> ܐܰܝܟ݁ܳܐ ܣܳܡܬ݁ܽܘܢܳܝܗ̱ܝ <EOS> ܘܳܐܡܪܺܝܢ ܠܶܗ <EOS> ܡܳܪܰܢ ܬ݁ܳܐ<EOS>ܚܙܺܝ <EOS>ܘܳܐܬ݂ܝܳܢ̈ ܗ̱ܘܰܝ̈ ܕ݁ܶܡܥܰܘܗ̱ܝ̈ ܕ݁ܝܶܫܽܘܥ <EOS>ܘܳܐܡܪܺܝܢ ܗ̱ܘܰܘ ܝܺܗܽܘܕ݂ܳܝܶܐ̈ <EOS> ܚܙܰܘ ܟ݁ܡܳܐ ܪܳܚܶܡ ܗ̱ܘܳܐ ܠܶܗ<EOS><EOS>ܐ̱ܢܳܫܺܝܢ̈ ܕ݁ܶܝܢ ܡܶܢܗܽܘܢ ܐܶܡܰܪܘ <EOS> ܠܳܐ ܡܶܫܟ݁ܰܚ ܗ̱ܘܳܐ ܗܳܢܳܐ<EOS>ܕ݁ܦ݂ܰܬ݁ܰܚ ܥܰܝܢܰܘܗ̱ܝ̈ ܕ݁ܗܰܘ ܣܰܡܝܳܐ ܢܶܥܒ݁ܶܕ݂ ܕ݁ܳܐܦ݂ ܗܳܢܳܐ ܠܳܐ ܢܡܽܘܬ݂<EOS>ܝܶܫܽܘܥ ܕ݁ܶܝܢ ܟ݁ܰܕ݂ ܡܶܬ݂ܥܰܙܰܙ ܒ݁ܰܝܢܰܘܗ̱ܝ̈ ܘܠܶܗ <EOS> ܐܶܬ݂ܳܐ<EOS>ܠܒ݂ܶܝܬ݂ ܩܒ݂ܽܘܪܳܐ <EOS> ܘܗܽܘ ܒ݁ܶܝܬ݂ ܩܒ݂ܽܘܪܳܐ ܐܺܝܬ݂ܰܘܗ̱ܝ ܗ̱ܘܳܐ ܡܥܰܪܬ݂ܳܐ <EOS> ܘܟ݂ܺܐܦ݂ܳܐ<EOS>ܣܺܝܡܳܐ ܗ̱ܘܳܬ݂ ܥܰܠ ܬ݁ܰܪܥܶܗ <EOS>ܘܶܐܡܰܪ ܝܶܫܽܘܥ <EOS> ܫܩܽܘܠܘ ܟ݁ܺܐܦ݂ܳܐ ܗܳܕ݂ܶܐ <EOS> ܐܳܡܪܳܐ ܠܶܗ ܡܳܪܬ݁ܳܐ<EOS>ܚܳܬ݂ܶܗ ܕ݁ܗܰܘ ܡܺܝܬ݂ܳܐ <EOS> ܡܳܪܝ <EOS> ܡܶܢ ܟ݁ܰܕ݁ܽܘ ܣܪܺܝ ܠܶܗ <EOS> ܐܰܪܒ݁ܥܳܐ ܠܶܗ ܓ݁ܶܝܪ ܝܰܘܡܺܝܢ̈<EOS><EOS>ܐܳܡܰܪ ܠܳܗ ܝܶܫܽܘܥ <EOS> ܠܳܐ ܐܶܡܪܶܬ݂ ܠܶܟ݂ܝ ܕ݁ܶܐܢ ܬ݁ܗܰܝܡܢܺܝܢ<EOS>ܬ݁ܶܚܙܶܝܢ ܫܽܘܒ݂ܚܶܗ ܕ݁ܰܐܠܳܗܳܐ<EOS>ܘܰܫܩܰܠܘ ܟ݁ܺܐܦ݂ܳܐ ܗܳܝ <EOS> ܘܗܽܘ ܝܶܫܽܘܥ ܐܰܪܺܝܡ ܥܰܝܢܰܘܗ̱ܝ̈ ܠܥܶܠ <EOS>ܘܶܐܡܰܪ <EOS> ܐܰܒ݂ܳܐ <EOS> ܡܰܘܕ݁ܶܐ ܐ̱ܢܳܐ ܠܳܟ݂ ܕ݁ܰܫܡܰܥܬ݁ܳܢܝ <EOS>ܘܶܐܢܳܐ ܝܳܕ݂ܰܥ ܐ̱ܢܳܐ <EOS> ܕ݁ܰܒ݂ܟ݂ܽܠܙܒ݂ܰܢ ܫܳܡܰܥ ܐܰܢ̱ܬ݁ ܠܺܝ <EOS>ܐܶܠܳܐ ܡܶܛܽܠ ܟ݁ܶܢܫܳܐ ܗܳܢܳܐ ܕ݁ܩܳܐܶܡ ܐܳܡܰܪ ܐ̱ܢܳܐ ܗܳܠܶܝܢ ܕ݁ܰܢܗܰܝܡܢܽܘܢ <EOS> ܕ݁ܰܐܢ̱ܬ݁<EOS>ܫܰܕ݁ܰܪܬ݁ܳܢܝ <EOS>ܘܟ݂ܰܕ݂ ܐܶܡܰܪ ܗܳܠܶܝܢ ܩܥܳܐ ܒ݁ܩܳܠܳܐ ܪܳܡܳܐ <EOS> ܠܳܥܳܙܰܪ ܬ݁ܳܐ<EOS>ܠܒ݂ܰܪ <EOS>ܘܰܢܦ݂ܰܩ ܗܰܘ ܡܺܝܬ݂ܳܐ ܟ݁ܰܕ݂ ܐܰܣܺܝܪܳܢ̈ ܐܺܝܕ݂ܰܘܗ̱ܝ̈<EOS>ܘܪܶܓ݂ܠܰܘܗ̱ܝ̈ ܒ݁ܦ݂ܶܣܩܝܳܬ݂ܳܐ̈ <EOS> ܘܰܐܦ݁ܰܘܗ̱ܝ̈ ܐܰܣܺܝܪܳܢ̈ ܒ݁ܣܽܘܕ݂ܳܪܳܐ <EOS> ܐܳܡܰܪ ܠܗܽܘܢ<EOS>ܝܶܫܽܘܥ <EOS> ܫܪܰܐܘܽܗ̱ܝ ܘܰܫܒ݂ܽܘܩܘ ܐܳܙܶܠ <EOS>ܘܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܁ ܕ݁ܶܐܬ݂ܰܘ ܠܘܳܬ݂ ܡܰܪܝܰܡ ܟ݁ܰܕ݂<EOS>ܚܙܰܘ ܡܶܕ݁ܶܡ ܕ݁ܰܥܒ݂ܰܕ݂ ܝܶܫܽܘܥ <EOS> ܗܰܝܡܶܢܘ ܒ݁ܶܗ <EOS>ܘܐ̱ܢܳܫܺܝܢ̈ ܡܶܢܗܽܘܢ ܐܶܙܰܠܘ ܠܘܳܬ݂ ܦ݁ܪܺܝܫܶܐ̈ ܘܶܐܡܰܪܘ ܠܗܽܘܢ<EOS>ܡܶܕ݁ܶܡ ܕ݁ܰܥܒ݂ܰܕ݂ ܝܶܫܽܘܥ<EOS>ܘܶܐܬ݂ܟ݁ܰܢܰܫܘ ܪܰܒ݁ܰܝ̈ ܟ݁ܳܗܢܶܐ̈ ܘܰܦ݂ܪܺܝܫܶܐ̈ ܘܳܐܡܪܺܝܢ ܗ̱ܘܰܘ<EOS>ܡܳܢܳܐ ܢܶܥܒ݁ܶܕ݂ <EOS> ܕ݁ܗܳܢܳܐ ܓ݁ܰܒ݂ܪܳܐ ܐܳܬ݂ܘܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܥܳܒ݂ܶܕ݂ <EOS>ܘܶܐܢ ܫܳܒ݂ܩܺܝܢ ܚ̱ܢܰܢ ܠܶܗ ܗܳܟ݂ܰܢܳܐ ܟ݁ܽܠܗܽܘܢ ܐ̱ܢܳܫܳܐ̈<EOS>ܡܗܰܝܡܢܺܝܢ ܒ݁ܶܗ <EOS> ܘܳܐܬ݂ܶܝܢ ܪܽܗ̱ܘܡܳܝܶܐ̈ <EOS> ܫܳܩܠܺܝܢ ܐܰܬ݂ܪܰܢ ܘܥܰܡܰܢ <EOS>ܚܰܕ݂ ܕ݁ܶܝܢ ܡܶܢܗܽܘܢ ܕ݁ܰܫܡܶܗ ܩܰܝܳܦ݂ܳܐ ܪܰܒ݁ ܟ݁ܳܗܢܶܐ̈ ܗ̱ܘܳܐ<EOS>ܕ݁ܗܳܝ ܫܰܢ̱ܬ݁ܳܐ <EOS> ܘܶܐܡܰܪ ܠܗܽܘܢ <EOS> ܐܰܢ̱ܬ݁ܽܘܢ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܡܶܕ݁ܶܡ <EOS>ܘܠܳܐ ܡܶܬ݂ܚܰܫܒ݂ܺܝܢ ܐܢ̱ܬ݁ܽܘܢ ܕ݁ܦ݂ܰܩܳܚ ܠܰܢ ܕ݁ܚܰܕ݂ ܓ݁ܰܒ݂ܪܳܐ<EOS>ܢܡܽܘܬ݂ ܚܠܳܦ݂ ܥܰܡܳܐ ܇ ܘܠܳܐ ܟ݁ܽܠܶܗ ܥܰܡܳܐ ܢܺܐܒ݂ܰܕ݂<EOS>ܗܳܕ݂ܶܐ ܕ݁ܶܝܢ ܡܶܢ ܨܒ݂ܽܘܬ݂ ܢܰܦ݂ܫܶܗ ܠܳܐ ܐܶܡܰܪ <EOS> ܐܶܠܳܐ ܡܶܛܽܠ<EOS>ܕ݁ܪܰܒ݁ ܟ݁ܳܗܢܶܐ̈ ܗ̱ܘܳܐ ܕ݁ܗܳܝ ܫܰܢ̱ܬ݁ܳܐ ܐܶܬ݂ܢܰܒ݁ܺܝ <EOS> ܕ݁ܰܥܬ݂ܺܝܕ݂ ܗ̱ܘܳܐ ܝܶܫܽܘܥ<EOS>ܕ݁ܰܢܡܽܘܬ݂ ܚܠܳܦ݂ ܥܰܡܳܐ <EOS>ܘܠܳܐ ܒ݁ܰܠܚܽܘܕ݂ ܚܠܳܦ݂ ܥܰܡܳܐ ܐܶܠܳܐ ܕ݁ܳܐܦ݂ ܒ݁ܢܰܝܳܐ̈ ܕ݁ܰܐܠܳܗܳܐ<EOS>ܕ݁ܰܡܒ݂ܰܕ݁ܪܺܝܢ <EOS> ܢܟ݂ܰܢܶܫ ܠܰܚܕ݂ܳܐ<EOS>ܘܡܶܢ ܗܰܘ ܝܰܘܡܳܐ <EOS> ܐܶܬ݂ܚܰܫܰܒ݂ܘ ܗ̱ܘܰܘ ܕ݁ܢܶܩܛܠܽܘܢܳܝܗ̱ܝ <EOS>ܗܽܘ ܕ݁ܶܝܢ ܝܶܫܽܘܥ ܠܳܐ ܡܗܰܠܶܟ݂ ܗ̱ܘܳܐ ܓ݁ܰܠܝܳܐܝܺܬ݂ ܒ݁ܶܝܬ݂<EOS>ܝܺܗܽܘܕ݂ܳܝܶܐ̈ <EOS> ܐܶܠܳܐ ܐܶܙܰܠ ܠܶܗ ܡܶܢ ܬ݁ܰܡܳܢ ܠܰܐܬ݂ܪܳܐ ܕ݁ܩܰܪܺܝܒ݂ ܠܚܽܘܪܒ݁ܳܐ <EOS>ܠܟ݂ܰܪܟ݂ܳܐ ܕ݁ܡܶܬ݂ܩܪܶܐ ܐܰܦ݂ܪܶܝܡ <EOS> ܘܬ݂ܰܡܳܢ ܡܶܬ݂ܗܰܦ݁ܰܟ݂ ܗ̱ܘܳܐ ܥܰܡ ܬ݁ܰܠܡܺܝܕ݂ܰܘܗ̱ܝ̈<EOS>ܩܰܪܺܝܒ݂ ܗ̱ܘܳܐ ܕ݁ܶܝܢ ܦ݁ܶܨܚܳܐ ܕ݁ܺܝܗܽܘܕ݂ܳܝܶܐ̈ <EOS> ܘܰܣܠܶܩܘ<EOS>ܣܰܓ݁ܺܝܶܐܐ̈ ܡܶܢ ܩܽܘܪܝܳܐ̈ ܠܽܐܘܪܺܫܠܶܡ ܇ ܩܕ݂ܳܡ ܥܰܕ݂ܥܺܕ݂ܳܐ <EOS> ܕ݁ܰܢܕ݂ܰܟ݁ܽܘܢ ܢܰܦ݂ܫܗܽܘܢ<EOS><EOS>ܘܒ݂ܳܥܶܝܢ ܗ̱ܘܰܘ ܠܶܗ ܠܝܶܫܽܘܥ <EOS> ܘܳܐܡܪܺܝܢ ܗ̱ܘܰܘ ܚܰܕ݂ ܠܚܰܕ݂<EOS>ܒ݁ܗܰܝܟ݁ܠܳܐ <EOS> ܡܳܢܳܐ ܣܳܒ݂ܪܺܝܢ ܐܢ̱ܬ݁ܽܘܢ <EOS> ܕ݁ܠܳܐ ܐܳܬ݂ܶܐ ܠܥܰܕ݂ܥܺܕ݂ܳܐ<EOS>ܪܰܒ݁ܰܝ̈ ܟ݁ܳܗܢܶܐ̈ ܕ݁ܶܝܢ ܘܰܦ݂ܪܺܝܫܶܐ̈ ܦ݁ܩܰܕ݂ܘ ܗ̱ܘܰܘ ܕ݁ܶܐܢ<EOS>ܐ̱ܢܳܫ ܢܶܕ݁ܰܥ ܐܰܝܟ݁ܰܘ <EOS> ܢܒ݂ܰܕ݁ܶܩ ܠܗܽܘܢ <EOS> ܐܰܝܟ݂ ܕ݁ܢܶܐܚܕ݁ܽܘܢܳܝܗ̱ܝ<EOS>ܝܶܫܽܘܥ ܕ݁ܶܝܢ ܩܕ݂ܳܡ ܫܬ݁ܳܐ ܝܰܘܡܺܝܢ̈ ܕ݁ܦ݂ܶܨܚܳܐ ܐܶܬ݂ܳܐ ܠܒ݂ܶܝܬ݂<EOS>ܥܰܢܝܳܐ <EOS> ܐܰܝܟ݁ܳܐ ܕ݁ܺܐܝܬ݂ܰܘܗ̱ܝ ܗ̱ܘܳܐ ܠܳܥܳܙܰܪ ܗܰܘ ܕ݁ܰܐܩܺܝܡ ܡܶܢ ܒ݁ܶܝܬ݂ ܡܺܝܬ݂ܶܐ̈<EOS>ܗܽܘ ܝܶܫܽܘܥ<EOS>ܘܰܥܒ݂ܰܕ݂ܘ ܠܶܗ ܬ݁ܰܡܳܢ ܚܫܳܡܺܝܬ݂ܳܐ <EOS> ܘܡܳܪܬ݁ܳܐ ܡܫܰܡܫܳܐ ܗ̱ܘܳܬ݂ <EOS>ܘܠܳܥܳܙܰܪ ܚܰܕ݂ ܡܶܢ ܣܡܺܝܟ݂ܶܐ̈ ܗ̱ܘܳܐ ܕ݁ܥܰܡܶܗ <EOS>ܡܰܪܝܰܡ ܕ݁ܶܝܢ ܁ ܫܶܩܠܰܬ݂ ܫܳܛܺܝܦ݂ܬ݁ܳܐ ܕ݁ܒ݂ܶܣܡܳܐ ܕ݁ܢܰܪܕ݁ܺܝܢ<EOS>ܪܺܫܳܝܳܐ ܣܰܓ݁ܺܝ ܕ݁ܡܰܝܳܐ̈ ܘܡܶܫܚܰܬ݂ ܪܶܓ݂ܠܰܘܗ̱ܝ̈ ܕ݁ܝܶܫܽܘܥ <EOS> ܘܫܰܘܝܰܬ݂ ܒ݁ܣܰܥܪܳܗ<EOS>ܪܶܓ݂ܠܰܘܗ̱ܝ̈ <EOS> ܘܶܐܬ݂ܡܠܺܝ ܒ݁ܰܝܬ݁ܳܐ ܡܶܢ ܪܺܝܚܶܗ ܕ݁ܒ݂ܶܣܡܳܐ<EOS>ܘܶܐܡܰܪ ܝܺܗܽܘܕ݂ܳܐ ܣܟ݂ܰܪܝܽܘܛܳܐ ܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܇ ܗܰܘ<EOS>ܕ݁ܰܥܬ݂ܺܝܕ݂ ܗ̱ܘܳܐ ܕ݁ܢܰܫܠܡܺܝܘܗ̱ܝ <EOS>ܠܡܳܢܳܐ ܠܳܐ ܐܶܙܕ݁ܰܒ݁ܰܢ ܡܶܫܚܳܐ ܗܳܢܳܐ ܒ݁ܰܬ݂ܠܳܬ݂ ܡܳܐܐ ܕ݁ܺܝܢܳܪܺܝܢ̈<EOS><EOS> ܘܶܐܬ݂ܺܝܗܶܒ݂ ܠܡܶܣܟ݁ܺܢܶܐ̈ <EOS>ܗܳܕ݂ܶܐ ܕ݁ܶܝܢ ܐܶܡܰܪ ܠܳܐ ܗ̱ܘܳܐ ܡܶܛܽܠ ܕ݁ܥܰܠ ܡܶܣܟ݁ܺܢܶܐ̈ ܒ݁ܛܺܝܠ<EOS>ܗ̱ܘܳܐ ܠܶܗ <EOS> ܐܶܠܳܐ ܡܶܛܽܠ ܕ݁ܓ݂ܰܢܳܒ݂ܳܐ ܗ̱ܘܳܐ <EOS> ܘܰܓ݂ܠܽܘܣܩܡܳܐ <EOS> ܠܘܳܬ݂ܶܗ ܗ̱ܘܳܐ <EOS>ܘܡܶܕ݁ܶܡ ܕ݁ܢܳܦ݂ܶܠ ܗ̱ܘܳܐ ܒ݁ܶܗ <EOS> ܗܽܘ ܛܥܺܝܢ ܗ̱ܘܳܐ<EOS>ܐܶܡܰܪ ܕ݁ܶܝܢ ܝܶܫܽܘܥ ܁ ܫܒ݂ܽܘܩܶܝܗ <EOS> ܠܝܰܘܡܳܐ ܕ݁ܰܩܒ݂ܽܘܪܝ ܢܛܰܪܬ݂ܶܗ<EOS><EOS>ܒ݁ܟ݂ܽܠܙܒ݂ܰܢ ܓ݁ܶܝܪ ܡܶܣܟ݁ܺܢܶܐ̈ ܐܺܝܬ݂ ܠܟ݂ܽܘܢ ܥܰܡܟ݂ܽܘܢ ܠܺܝ<EOS>ܕ݁ܶܝܢ ܠܳܐ ܒ݁ܟ݂ܽܠܙܒ݂ܰܢ ܐܺܝܬ݂ ܠܟ݂ܽܘܢ<EOS>ܘܰܫܡܰܥܘ ܟ݁ܶܢܫܶܐ̈ ܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܁ ܕ݁ܬ݂ܰܡܳܢ ܗ̱ܽܘ<EOS>ܝܶܫܽܘܥ <EOS> ܘܶܐܬ݂ܰܘ <EOS> ܠܳܐ ܡܶܛܽܠ ܝܶܫܽܘܥ ܒ݁ܰܠܚܽܘܕ݂ ܐܶܠܳܐ ܐܳܦ݂ ܕ݁ܢܶܚܙܽܘܢ ܠܠܳܥܳܙܰܪ ܇<EOS>ܗܰܘ ܕ݁ܰܐܩܺܝܡ ܡܶܢ ܒ݁ܶܝܬ݂ ܡܺܝܬ݂ܶܐ̈ <EOS>ܘܶܐܬ݂ܪܰܥܺܝܘ ܗ̱ܘܰܘ ܪܰܒ݁ܰܝ̈ ܟ݁ܳܗܢܶܐ̈ <EOS> ܕ݁ܳܐܦ݂ ܠܠܳܥܳܙܰܪ<EOS>ܢܶܩܛܠܽܘܢܳܝܗ̱ܝ <EOS>ܡܶܛܽܠ ܕ݁ܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܡܶܛܽܠܳܬ݂ܶܗ ܐܳܙܺܠ̱ܝܢ<EOS>ܗ̱ܘܰܘ <EOS> ܘܰܡܗܰܝܡܢܺܝܢ ܒ݁ܝܶܫܽܘܥ<EOS>ܘܰܠܝܰܘܡܳܐ ܐ̱ܚܪܺܢܳܐ ܟ݁ܶܢܫܳܐ ܣܰܓ݁ܺܝܳܐܐ ܐܰܝܢܳܐ ܕ݁ܳܐܬ݂ܶܐ ܗ̱ܘܳܐ<EOS>ܠܥܰܕ݂ܥܺܕ݂ܳܐ ܟ݁ܰܕ݂ ܫܡܰܥܘ ܕ݁ܝܶܫܽܘܥ ܐܳܬ݂ܶܐ ܠܽܐܘܪܺܫܠܶܡ<EOS>ܫܩܰܠܘ ܣܰܘܟ݁ܶܐ̈ ܕ݁ܕ݂ܶܩܠܶܐ̈ <EOS> ܘܰܢܦ݂ܰܩܘ ܠܽܐܘܪܥܶܗ <EOS> ܘܩܳܥܶܝܢ<EOS>ܗ̱ܘܰܘ ܘܳܐܡܪܺܝܢ <EOS> ܐܽܘܫܰܥܢܳܐ <EOS> ܒ݁ܪܺܝܟ݂ ܗ̱ܽܘ ܕ݁ܳܐܬ݂ܶܐ ܒ݁ܰܫܡܶܗ ܕ݁ܡܳܪܝܳܐ <EOS> ܡܰܠܟ݁ܳܐ<EOS>ܕ݁ܺܐܝܣܪܳܝܶܠ<EOS>ܐܶܫܟ݁ܰܚ ܕ݁ܶܝܢ ܝܶܫܽܘܥ ܚܡܳܪܳܐ <EOS> ܘܺܝܬ݂ܶܒ݂ ܥܠܰܘܗ̱ܝ <EOS> ܐܰܝܟ݁ܰܢܳܐ<EOS>ܕ݁ܰܟ݂ܬ݂ܺܝܒ݂ <EOS>ܠܳܐ ܬ݁ܶܕ݂ܚܠܺܝܢ ܒ݁ܰܪ̱ܬ݂ ܨܶܗܝܽܘܢ ܅ ܗܳܐ ܡܰܠܟ݁ܶܟ݂ܝ ܐܳܬ݂ܶܐ ܠܶܟ݂ܝ<EOS><EOS> ܘܰܪܟ݂ܺܝܒ݂ ܥܰܠ ܥܺܝܠܳܐ ܒ݁ܰܪ ܐܰܬ݂ܳܢܳܐ<EOS>ܗܳܠܶܝܢ ܕ݁ܶܝܢ ܠܳܐ ܝܺܕ݂ܰܥܘ ܬ݁ܰܠܡܺܝܕ݂ܰܘܗ̱ܝ̈ ܒ݁ܗܰܘ ܙܰܒ݂ܢܳܐ <EOS>ܐܶܠܳܐ ܟ݁ܰܕ݂ ܐܶܫܬ݁ܰܒ݁ܰܚ ܝܶܫܽܘܥ ܐܶܬ݁ܕ݁ܟ݂ܰܪܘ ܬ݁ܰܠܡܺܝܕ݂ܰܘܗ̱ܝ̈ ܕ݁ܗܳܠܶܝܢ ܟ݁ܬ݂ܺܝܒ݂ܳܢ̈<EOS>ܗ̱ܘܰܝ̈ ܥܠܰܘܗ̱ܝ ܘܗܳܠܶܝܢ ܥܒ݂ܰܕ݂ܘ ܠܶܗ <EOS>ܘܣܳܗܶܕ݂ ܗ̱ܘܳܐ ܟ݁ܶܢܫܳܐ ܗܰܘ ܕ݁ܥܰܡܶܗ ܗ̱ܘܳܐ ܁ ܕ݁ܰܩܪܳܐ ܠܠܳܥܳܙܰܪ<EOS>ܡܶܢ ܩܰܒ݂ܪܳܐ ܇ ܘܰܐܩܺܝܡܶܗ ܡܶܢ ܒ݁ܶܝܬ݂ ܡܺܝܬ݂ܶܐ̈ <EOS>ܘܡܶܛܽܠ ܗܳܕ݂ܶܐ ܢܦ݂ܰܩܘ ܠܩܽܘܒ݂ܠܶܗ ܟ݁ܶܢܫܶܐ̈ ܣܰܓ݁ܺܝܶܐܐ̈<EOS>ܕ݁ܰܫܡܰܥܘ ܕ݁ܳܐܬ݂ܳܐ ܗܳܕ݂ܶܐ ܥܒ݂ܰܕ݂ <EOS>ܦ݁ܪܺܝܫܶܐ̈ ܕ݁ܶܝܢ ܐܳܡܪܺܝܢ ܗ̱ܘܰܘ ܚܰܕ݂ ܠܚܰܕ݂ <EOS> ܚܳܙܶܝܢ ܐܢ̱ܬ݁ܽܘܢ<EOS>ܕ݁ܠܳܐ ܡܰܘܬ݁ܪܺܝܢ ܐܢ̱ܬ݁ܽܘܢ ܡܶܕ݁ܶܡ ܕ݁ܗܳܐ ܥܳܠܡܳܐ ܟ݁ܽܠܶܗ ܐܶܙܰܠ ܠܶܗ ܒ݁ܳܬ݂ܪܶܗ<EOS>ܐܺܝܬ݂ ܗ̱ܘܰܘ ܕ݁ܶܝܢ ܐܳܦ݂ ܡܶܢ ܥܰܡ̱ܡܶܐ̈ ܐ̱ܢܳܫܳܐ̈ ܒ݁ܗܽܘܢ ܕ݁ܰܣܠܶܩܘ<EOS>ܠܡܶܣܓ݁ܰܕ݂ ܒ݁ܥܰܕ݂ܥܺܕ݂ܳܐ <EOS>ܗܳܠܶܝܢ ܐܶܬ݂ܰܘ ܩܪܶܒ݂ܘ ܠܘܳܬ݂ ܦ݂ܺܝܠܺܝܦ݁ܳܘܣ ܗܰܘ ܕ݁ܡܶܢ ܒ݁ܶܝܬ݂<EOS>ܨܰܝܳܕ݂ܳܐ ܕ݁ܰܓ݂ܠܺܝܠܳܐ ܘܫܰܐܠܽܘܗ̱ܝ <EOS> ܘܳܐܡܪܺܝܢ ܠܶܗ <EOS> ܡܳܪܝ <EOS> ܨܳܒ݂ܶܝܢ ܚ̱ܢܰܢ ܢܶܚܙܶܐ<EOS>ܠܝܶܫܽܘܥ <EOS>ܘܶܐܬ݂ܳܐ ܗܽܘ ܦ݂ܺܝܠܺܝܦ݁ܳܘܣ <EOS> ܘܶܐܡܰܪ ܠܰܐܢܕ݁ܪܶܐܘܳܣ <EOS>ܘܰܐܢܕ݁ܪܶܐܘܳܣ ܘܦ݂ܺܝܠܺܝܦ݁ܳܘܣ ܐܶܡܰܪܘ ܠܝܶܫܽܘܥ <EOS>ܝܶܫܽܘܥ ܕ݁ܶܝܢ ܥܢܳܐ <EOS> ܘܶܐܡܰܪ ܠܗܽܘܢ <EOS> ܐܶܬ݂ܳܬ݂ ܫܳܥܬ݂ܳܐ<EOS>ܕ݁ܢܶܫܬ݁ܰܒ݁ܰܚ ܒ݁ܪܶܗ ܕ݁ܐ̱ܢܳܫܳܐ<EOS>ܐܰܡܺܝܢ ܐܰܡܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ <EOS> ܕ݁ܰܦ݂ܪܶܕ݁ܬ݁ܳܐ ܕ݁ܚܶܛܬ݂ܳܐ<EOS>ܐܶܠܳܐ ܢܳܦ݂ܠܳܐ ܘܡܳܝܬ݁ܳܐ ܒ݁ܰܐܪܥܳܐ ܒ݁ܰܠܚܽܘܕ݂ܶܝܗ ܦ݁ܳܝܫܳܐ <EOS> ܐܶܢ ܕ݁ܶܝܢ ܡܳܝܬ݁ܳܐ<EOS>ܦ݁ܺܐܪܶܐ̈ ܣܰܓ݁ܺܝܶܐܐ̈ ܡܰܝܬ݁ܝܳܐ<EOS>ܡܰܢ ܕ݁ܪܳܚܶܡ ܢܰܦ݂ܫܶܗ <EOS> ܢܰܘܒ݁ܕ݂ܺܝܗ <EOS> ܘܡܰܢ ܕ݁ܣܳܢܶܐ ܢܰܦ݂ܫܶܗ<EOS>ܒ݁ܥܳܠܡܳܐ ܗܳܢܳܐ ܢܶܛܪܺܝܗ ܠܚܰܝܶܐ̈ ܕ݁ܰܠܥܳܠܰܡ <EOS>ܐܶܢ ܠܺܝ ܐ̱ܢܳܫ ܡܫܰܡܶܫ <EOS> ܢܺܐܬ݂ܶܐ ܒ݁ܳܬ݂ܰܪܝ <EOS> ܘܰܐܝܟ݁ܳܐ ܕ݁ܶܐܢܳܐ<EOS>ܐܺܝܬ݂ܰܝ ܬ݁ܰܡܳܢ ܢܶܗܘܶܐ ܐܳܦ݂ ܡܫܰܡܫܳܢܝ <EOS> ܡܰܢ ܕ݁ܠܺܝ ܡܫܰܡܶܫ <EOS> ܢܝܰܩܪܺܝܘܗ̱ܝ ܐܰܒ݂ܳܐ<EOS>ܗܳܫܳܐ ܢܰܦ݂ܫܝ <EOS> ܗܳܐ ܫܓ݂ܺܝܫܳܐ <EOS> ܘܡܳܢܳܐ ܐܺܡܰܪ <EOS> ܐܳܒ݂ܝ ܦ݁ܰܨܳܢܝ<EOS>ܡܶܢ ܗܳܕ݂ܶܐ ܫܳܥܬ݂ܳܐ ܐܶܠܳܐ ܡܶܛܽܠ ܗܳܢܳܐ ܐܶܬ݂ܺܝܬ݂ ܠܗܳܕ݂ܶܐ ܫܳܥܬ݂ܳܐ <EOS>ܐܰܒ݂ܳܐ <EOS> ܫܰܒ݁ܰܚ ܫܡܳܟ݂ ܘܩܳܠܳܐ ܐܶܫܬ݁ܡܰܥ ܡܶܢ ܫܡܰܝܳܐ <EOS>ܫܰܒ݁ܚܶܬ݂ <EOS> ܘܬ݂ܽܘܒ݂ ܡܫܰܒ݁ܰܚ ܐ̱ܢܳܐ <EOS>ܘܟ݂ܶܢܫܳܐ ܕ݁ܩܳܐܶܡ ܗ̱ܘܳܐ ܫܡܰܥܘ ܘܳܐܡܪܺܝܢ <EOS> ܪܰܥܡܳܐ ܗܘܳܐ <EOS>ܐ̱ܚܪܳܢܶܐ̈ ܕ݁ܶܝܢ ܐܳܡܪܺܝܢ <EOS> ܡܰܠܰܐܟ݂ܳܐ ܡܰܠܶܠ ܥܰܡܶܗ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܗܽܘܢ <EOS> ܠܳܐ ܗ̱ܘܳܐ ܡܶܛܽܠܳܬ݂ܝ ܗܘܳܐ ܩܳܠܳܐ<EOS>ܗܳܢܳܐ <EOS> ܐܶܠܳܐ ܡܶܛܽܠܳܬ݂ܟ݂ܽܘܢ <EOS>ܗܳܫܳܐ ܕ݁ܺܝܢܶܗ ܗ̱ܽܘ ܕ݁ܥܳܠܡܳܐ ܗܳܢܳܐ <EOS> ܗܳܫܳܐ ܐܰܪܟ݂ܽܘܢܳܐ<EOS>ܕ݁ܥܳܠܡܳܐ ܗܳܢܳܐ ܡܶܫܬ݁ܕ݂ܶܐ ܠܒ݂ܰܪ <EOS>ܘܶܐܢܳܐ ܡܳܐ ܕ݁ܶܐܬ݁ܬ݁ܪܺܝܡܶܬ݂ ܡܶܢ ܐܰܪܥܳܐ ܐܶܓ݁ܶܕ݂ ܟ݁ܽܠܢܳܫ<EOS>ܠܘܳܬ݂ܝ <EOS>ܗܳܕ݂ܶܐ ܕ݁ܶܝܢ ܐܶܡܰܪ <EOS> ܕ݁ܰܢܚܰܘܶܐ ܒ݁ܰܐܝܢܳܐ ܡܰܘܬ݁ܳܐ ܡܳܐܶܬ݂<EOS><EOS>ܐܳܡܪܺܝܢ ܠܶܗ ܟ݁ܶܢܫܶܐ̈ <EOS> ܚܢܰܢ ܫܡܰܥܢ ܡܶܢ ܢܳܡܽܘܣܳܐ ܕ݁ܰܡܫܺܝܚܳܐ<EOS>ܠܥܳܠܰܡ ܡܩܰܘܶܐ <EOS> ܐܰܝܟ݁ܰܢܳܐ ܐܳܡܰܪ ܐܰܢ̱ܬ݁ ܕ݁ܰܥܬ݂ܺܝܕ݂ ܗ̱ܽܘ ܕ݁ܢܶܬ݁ܬ݁ܪܺܝܡ ܒ݁ܪܶܗ<EOS>ܕ݁ܐ̱ܢܳܫܳܐ <EOS> ܡܰܢܽܘ ܗܳܢܳܐ ܒ݁ܪܶܗ ܕ݁ܐ̱ܢܳܫܳܐ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܩܰܠܺܝܠ ܐ̱ܚܪܺܝܢ ܙܰܒ݂ܢܳܐ ܢܽܘܗܪܳܐ ܥܰܡܟ݂ܽܘܢ<EOS>ܗ̱ܽܘ <EOS> ܗܰܠܶܟ݂ܘ ܥܰܕ݂ ܐܺܝܬ݂ ܠܟ݂ܽܘܢ ܢܽܘܗܪܳܐ ܕ݁ܠܳܐ ܚܶܫܽܘܟ݂ܳܐ ܢܰܕ݂ܪܶܟ݂ܟ݂ܽܘܢ <EOS> ܘܡܰܢ<EOS>ܕ݁ܰܡܗܰܠܶܟ݂ ܒ݁ܚܶܫܽܘܟ݂ܳܐ <EOS> ܠܳܐ ܝܳܕ݂ܰܥ ܠܰܐܝܟ݁ܳܐ ܐܳܙܶܠ <EOS>ܥܰܕ݂ ܐܺܝܬ݂ ܠܟ݂ܽܘܢ ܢܽܘܗܪܳܐ ܗܰܝܡܶܢܘ ܒ݁ܢܽܘܗܪܳܐ <EOS> ܕ݁ܰܒ݂ܢܰܘܗ̱ܝ̈<EOS>ܕ݁ܢܽܘܗܪܳܐ ܬ݁ܶܗܘܽܘܢ <EOS> ܗܳܠܶܝܢ ܡܰܠܶܠ ܝܶܫܽܘܥ ܘܶܐܙܰܠ <EOS> ܐܶܬ݁ܛܰܫܺܝ ܡܶܢܗܽܘܢ<EOS>ܘܟ݂ܰܕ݂ ܗܳܠܶܝܢ ܟ݁ܽܠܗܶܝܢ ܐܳܬ݂ܘܳܬ݂ܳܐ̈ ܥܒ݂ܰܕ݂ ܩܕ݂ܳܡܰܝܗܽܘܢ <EOS> ܠܳܐ<EOS>ܗܰܝܡܶܢܘ ܒ݁ܶܗ <EOS>ܕ݁ܬ݂ܶܬ݂ܡܰܠܶܐ ܡܶܠܬ݂ܳܐ ܕ݁ܶܐܫܰܥܝܳܐ ܢܒ݂ܺܝܳܐ ܕ݁ܶܐܡܰܪ <EOS> ܡܳܪܝ <EOS>ܡܰܢܽܘ ܗܰܝܡܶܢ ܠܫܶܡܥܰܢ ܇ ܘܰܕ݂ܪܳܥܶܗ ܕ݁ܡܳܪܝܳܐ ܠܡܰܢ ܐܶܬ݂ܓ݁ܠܺܝ <EOS>ܡܶܛܽܠ ܗܳܢܳܐ ܠܳܐ ܡܶܫܟ݁ܚܺܝܢ ܗ̱ܘܰܘ ܕ݁ܰܢܗܰܝܡܢܽܘܢ <EOS> ܡܶܛܽܠ<EOS>ܕ݁ܬ݂ܽܘܒ݂ ܐܶܡܰܪ ܐܶܫܰܥܝܳܐ <EOS>ܕ݁ܥܰܘܰܪܘ ܥܰܝܢܰܝܗܽܘܢ̈ ܘܰܐܚܫܶܟ݂ܘ ܠܶܒ݁ܗܽܘܢ <EOS> ܕ݁ܠܳܐ ܢܶܚܙܽܘܢ<EOS>ܒ݁ܥܰܝܢܰܝܗܽܘܢ̈ ܘܢܶܣܬ݁ܰܟ݁ܠܽܘܢ ܒ݁ܠܶܒ݁ܗܽܘܢ ܘܢܶܬ݂ܦ݁ܢܽܘܢ ܘܰܐܣܶܐ ܐܶܢܽܘܢ <EOS>ܗܳܠܶܝܢ ܐܶܡܰܪ ܐܶܫܰܥܝܳܐ ܟ݁ܰܕ݂ ܚܙܳܐ ܫܽܘܒ݂ܚܶܗ <EOS> ܘܡܰܠܶܠ ܥܠܰܘܗ̱ܝ<EOS>ܐܳܦ݂ ܡܶܢ ܪܺܫܶܐ̈ ܕ݁ܶܝܢ ܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ <EOS> ܐܶܠܳܐ ܡܶܛܽܠ<EOS>ܦ݁ܪܺܝܫܶܐ̈ <EOS> ܠܳܐ ܡܰܘܕ݁ܶܝܢ ܗ̱ܘܰܘ <EOS> ܕ݁ܠܳܐ ܢܶܗܘܽܘܢ ܠܒ݂ܰܪ ܡܶܢ ܟ݁ܢܽܘܫܬ݁ܳܐ <EOS>ܪܚܶܡܘ ܓ݁ܶܝܪ ܫܽܘܒ݂ܚܳܐ ܕ݁ܰܒ݂ܢܰܝܢܳܫܳܐ̈ ܝܰܬ݁ܺܝܪ ܡܶܢ ܫܽܘܒ݂ܚܶܗ<EOS>ܕ݁ܰܐܠܳܗܳܐ<EOS>ܝܶܫܽܘܥ ܕ݁ܶܝܢ ܩܥܳܐ <EOS> ܘܶܐܡܰܪ <EOS> ܡܰܢ ܕ݁ܰܡܗܰܝܡܶܢ ܒ݁ܺܝ <EOS> ܠܳܐ ܗ̱ܘܳܐ<EOS>ܒ݁ܺܝ ܡܗܰܝܡܶܢ ܁ ܐܶܠܳܐ ܒ݁ܡܰܢ ܕ݁ܫܰܕ݁ܪܰܢܝ <EOS>ܘܡܰܢ ܕ݁ܠܺܝ ܚܳܙܶܐ <EOS> ܚܙܳܐ ܠܡܰܢ ܕ݁ܫܰܕ݁ܪܰܢܝ <EOS>ܐܶܢܳܐ ܢܽܘܗܪܳܐ ܐܶܬ݂ܺܝܬ݂ ܠܥܳܠܡܳܐ <EOS> ܕ݁ܟ݂ܽܠ ܡܰܢ ܕ݁ܰܡܗܰܝܡܶܢ ܒ݁ܺܝ<EOS><EOS> ܠܳܐ ܢܩܰܘܶܐ ܒ݁ܚܶܫܽܘܟ݂ܳܐ <EOS>ܘܡܰܢ ܕ݁ܫܳܡܰܥ ܡܶܠܰܝ̈ ܁ ܘܠܳܐ ܢܳܛܰܪ ܠܗܶܝܢ ܐܶܢܳܐ ܠܳܐ ܕ݁ܳܐܶܢ<EOS>ܐ̱ܢܳܐ ܠܶܗ <EOS> ܠܳܐ ܓ݁ܶܝܪ ܐܶܬ݂ܺܝܬ݂ ܕ݁ܶܐܕ݁ܽܘܢ ܠܥܳܠܡܳܐ <EOS> ܐܶܠܳܐ ܕ݁ܰܐܚܶܐ ܠܥܳܠܡܳܐ <EOS>ܡܰܢ ܕ݁ܛܳܠܶܡ ܠܺܝ ܁ ܘܠܳܐ ܡܩܰܒ݁ܶܠ ܡܶܠܰܝ̈ ܐܺܝܬ݂ ܡܰܢ ܕ݁ܕ݂ܳܐܶܢ<EOS>ܠܶܗ <EOS> ܡܶܠܬ݂ܳܐ ܕ݁ܡܰܠܠܶܬ݂ <EOS> ܗܺܝ ܕ݁ܳܝܢܳܐ ܠܶܗ ܒ݁ܝܰܘܡܳܐ ܐ̱ܚܪܳܝܳܐ <EOS>ܕ݁ܶܐܢܳܐ ܡܶܢ ܢܰܦ݂ܫܝ ܠܳܐ ܡܰܠܠܶܬ݂ <EOS> ܐܶܠܳܐ ܐܰܒ݂ܳܐ ܕ݁ܫܰܕ݁ܪܰܢܝ<EOS>ܗܽܘ ܝܰܗ̱ܒ݂ ܠܺܝ ܦ݁ܽܘܩܕ݁ܳܢܳܐ ܁ ܡܳܢܳܐ ܐܺܡܰܪ <EOS> ܘܡܳܢܳܐ ܐܶܡܰܠܶܠ <EOS>ܘܝܳܕ݂ܰܥ ܐ̱ܢܳܐ ܕ݁ܦ݂ܽܘܩܕ݁ܳܢܶܗ ܚܰܝܶܐ̈ ܐܶܢܽܘܢ ܕ݁ܰܠܥܳܠܰܡ <EOS>ܐܰܝܠܶܝܢ ܗܳܟ݂ܺܝܠ ܕ݁ܰܡܡܰܠܶܠ ܐ̱ܢܳܐ ܐܰܝܟ݁ܰܢܳܐ ܕ݁ܶܐܡܰܪ ܠܺܝ ܐܳܒ݂ܝ <EOS> ܗܳܟ݂ܰܢܳܐ ܡܡܰܠܶܠ<EOS>ܐ̱ܢܳܐ<EOS>ܩܕ݂ܳܡ ܕ݁ܶܝܢ ܥܺܐܕ݂ܳܐ ܕ݁ܦ݂ܶܨܚܳܐ ܝܳܕ݂ܰܥ ܗ̱ܘܳܐ ܝܶܫܽܘܥ ܕ݁ܰܡܛܳܬ݂<EOS>ܫܳܥܬ݂ܳܐ ܇ ܕ݁ܰܢܫܰܢܶܐ ܡܶܢ ܗܳܢܳܐ ܥܳܠܡܳܐ ܠܘܳܬ݂ ܐܰܒ݂ܽܘܗ̱ܝ <EOS> ܘܰܐܚܶܒ݂ ܠܕ݂ܺܝܠܶܗ<EOS>ܕ݁ܰܒ݂ܗܳܢܳܐ ܥܳܠܡܳܐ <EOS> ܘܰܥܕ݂ܰܡܳܐ ܠܚܰܪܬ݂ܳܐ <EOS> ܐܰܚܶܒ݂ ܐܶܢܽܘܢ<EOS>ܘܟ݂ܰܕ݂ ܗܘܳܬ݂ ܚܫܳܡܺܝܬ݂ܳܐ ܪܡܶܐ ܗ̱ܘܳܐ ܠܶܗ ܠܣܳܛܳܢܳܐ ܒ݁ܠܶܒ݁ܶܗ<EOS>ܕ݁ܺܝܗܽܘܕ݂ܳܐ <EOS> ܒ݁ܰܪ ܫܶܡܥܽܘܢ ܣܟ݂ܰܪܝܽܘܛܳܐ <EOS> ܕ݁ܢܰܫܠܡܺܝܘܗ̱ܝ<EOS>ܗܽܘ ܕ݁ܶܝܢ ܝܶܫܽܘܥ ܡܶܛܽܠ ܕ݁ܝܳܕ݂ܰܥ ܗ̱ܘܳܐ ܕ݁ܟ݂ܽܠ ܡܶܕ݁ܶܡ ܝܰܗ̱ܒ݂<EOS>ܐܰܒ݂ܳܐ ܒ݁ܺܐܝܕ݂ܰܘܗ̱ܝ̈ ܘܰܕ݂ܡܶܢ ܐܰܠܳܗܳܐ ܢܦ݂ܰܩ ܘܰܠܘܳܬ݂ ܐܰܠܳܗܳܐ ܐܳܙܶܠ<EOS>ܩܳܡ ܡܶܢ ܚܫܳܡܺܝܬ݂ܳܐ <EOS> ܘܣܳܡ ܢܰܚܬ݁ܰܘܗ̱ܝ̈ <EOS> ܘܰܫܩܰܠ ܣܶܕ݁ܽܘܢܳܐ <EOS>ܡܚܳܐ ܒ݁ܚܰܨܰܘܗ̱ܝ̈ <EOS>ܘܰܐܪܡܺܝ ܡܰܝܳܐ̈ ܒ݁ܰܡܫܳܓ݂ܬ݁ܳܐ ܘܫܰܪܺܝ ܠܰܡܫܳܓ݂ܽܘ ܪܶܓ݂ܠܶܐ̈<EOS>ܕ݁ܬ݂ܰܠܡܺܝܕ݂ܰܘܗ̱ܝ̈ <EOS> ܘܰܡܫܰܘܶܐ ܗ̱ܘܳܐ ܒ݁ܣܶܕ݁ܽܘܢܳܐ ܕ݁ܰܡܚܶܐ ܒ݁ܚܰܨܰܘܗ̱ܝ̈ <EOS>ܟ݁ܰܕ݂ ܕ݁ܶܝܢ ܐܶܬ݂ܳܐ ܠܘܳܬ݂ ܫܶܡܥܽܘܢ ܟ݁ܺܐܦ݂ܳܐ ܐܳܡܰܪ ܠܶܗ ܫܶܡܥܽܘܢ<EOS><EOS> ܐܰܢ̱ܬ݁ ܡܳܪܝ ܪܶܓ݂ܠܰܝ̈ ܡܫܺܝܓ݂ ܐܰܢ̱ܬ݁ ܠܺܝ<EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܶܗ <EOS> ܡܶܕ݁ܶܡ ܕ݁ܥܳܒ݂ܶܕ݂ ܐ̱ܢܳܐ ܐܰܢ̱ܬ݁ ܠܳܐ<EOS>ܝܳܕ݂ܰܥ ܐܰܢ̱ܬ݁ ܗܳܫܳܐ <EOS> ܒ݁ܳܬ݂ܰܪܟ݁ܶܢ ܕ݁ܶܝܢ ܬ݁ܶܕ݁ܰܥ <EOS>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ <EOS> ܠܥܳܠܰܡ ܠܳܐ ܡܫܺܝܓ݂ ܐܰܢ̱ܬ݁ ܠܺܝ<EOS>ܪܶܓ݂ܠܰܝ̈ <EOS> ܐܳܡܰܪ ܠܶܗ ܝܶܫܽܘܥ <EOS> ܐܶܢ ܠܳܐ ܡܫܺܝܓ݂ ܐ̱ܢܳܐ ܠܳܟ݂ ܠܰܝܬ݁ ܠܳܟ݂ ܥܰܡܝ<EOS>ܡܢܳܬ݂ܳܐ <EOS>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ <EOS> ܡܳܕ݂ܶܝܢ ܡܳܪܝ ܠܳܐ ܒ݁ܰܠܚܽܘܕ݂<EOS>ܪܶܓ݂ܠܰܝ̈ ܬ݁ܫܺܝܓ݂ ܠܺܝ ܐܶܠܳܐ ܐܳܦ݂ ܐܺܝܕ݂ܰܝ̈ ܐܳܦ݂ ܪܺܫܝ <EOS>ܐܳܡܰܪ ܠܶܗ ܝܶܫܽܘܥ <EOS> ܗܰܘ ܕ݁ܰܣܚܶܐ ܠܳܐ ܣܢܺܝܩ ܐܶܠܳܐ ܪܶܓ݂ܠܰܘܗ̱ܝ̈<EOS>ܒ݁ܰܠܚܽܘܕ݂ ܢܫܺܝܓ݂ <EOS> ܟ݁ܽܠܶܗ ܓ݁ܶܝܪ ܕ݁ܟ݂ܶܐ ܗ̱ܘ <EOS> ܐܳܦ݂ ܐܰܢ̱ܬ݁ܽܘܢ ܟ݁ܽܠܟ݂ܽܘܢ ܕ݁ܟ݂ܰܝܳܐ̈<EOS>ܐܰܢ̱ܬ݁ܽܘܢ <EOS> ܐܶܠܳܐ ܠܳܐ ܟ݁ܽܠܟ݂ܽܘܢ <EOS>ܝܳܕ݂ܰܥ ܗ̱ܘܳܐ ܓ݁ܶܝܪ ܝܶܫܽܘܥ ܠܗܰܘ ܕ݁ܡܰܫܠܶܡ ܠܶܗ <EOS> ܡܶܛܽܠ ܗܳܢܳܐ<EOS>ܐܶܡܰܪ <EOS> ܕ݁ܠܳܐ ܗ̱ܘܳܐ ܟ݁ܽܠܟ݂ܽܘܢ ܕ݁ܟ݂ܰܝܳܐ̈ ܐܰܢ̱ܬ݁ܽܘܢ <EOS>ܟ݁ܰܕ݂ ܕ݁ܶܝܢ ܐܰܫܺܝܓ݂ ܪܶܓ݂ܠܰܝܗܽܘܢ̈ ܫܩܰܠ ܢܰܚܬ݁ܰܘܗ̱ܝ̈ <EOS>ܘܶܐܣܬ݁ܡܶܟ݂ <EOS> ܘܶܐܡܰܪ ܠܗܽܘܢ <EOS> ܝܳܕ݂ܥܺܝܢ ܐܢ̱ܬ݁ܽܘܢ ܡܳܢܳܐ ܥܶܒ݂ܕ݁ܶܬ݂ ܠܟ݂ܽܘܢ <EOS>ܐܰܢ̱ܬ݁ܽܘܢ ܩܳܪܶܝܢ ܐܢ̱ܬ݁ܽܘܢ ܠܺܝ ܁ ܪܰܒ݁ܰܢ <EOS> ܘܡܳܪܰܢ <EOS> ܘܫܰܦ݁ܺܝܪ<EOS>ܐܳܡܪܺܝܢ ܐܢ̱ܬ݁ܽܘܢ <EOS> ܐܺܝܬ݂ܰܝ ܓ݁ܶܝܪ <EOS>ܐܶܢ ܐܶܢܳܐ ܗܳܟ݂ܺܝܠ ܡܳܪܟ݂ܽܘܢ ܘܪܰܒ݁ܟ݂ܽܘܢ ܁ ܐܰܫܺܝܓ݂ܶܬ݂ ܠܟ݂ܽܘܢ<EOS>ܪܶܓ݂ܠܰܝܟ݁ܽܘܢ̈ ܟ݁ܡܳܐ ܐܰܢ̱ܬ݁ܽܘܢ ܚܰܝܳܒ݂ܺܝܢ̈ ܐܢ̱ܬ݁ܽܘܢ ܕ݁ܰܬ݂ܫܺܝܓ݂ܽܘܢ ܪܶܓ݂ܠܶܐ̈ ܚܰܕ݂<EOS>ܕ݁ܚܰܕ݂ <EOS>ܗܳܢܳܐ ܓ݁ܶܝܪ ܛܽܘܦ݂ܣܳܐ ܝܶܗܒ݁ܶܬ݂ ܠܟ݂ܽܘܢ ܕ݁ܰܐܝܟ݁ܰܢܳܐ ܕ݁ܶܐܢܳܐ<EOS>ܥܶܒ݂ܕ݁ܶܬ݂ ܠܟ݂ܽܘܢ <EOS> ܐܳܦ݂ ܐܰܢ̱ܬ݁ܽܘܢ ܬ݁ܶܥܒ݁ܕ݂ܽܘܢ <EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܠܰܝܬ݁ ܥܰܒ݂ܕ݁ܳܐ ܕ݁ܪܰܒ݁<EOS>ܡܶܢ ܡܳܪܶܗ ܘܠܳܐ ܫܠܺܝܚܳܐ ܕ݁ܪܰܒ݁ ܡܶܢ ܡܰܢ ܕ݁ܫܰܕ݁ܪܶܗ <EOS>ܐܶܢ ܗܳܠܶܝܢ ܬ݁ܶܕ݁ܥܽܘܢ ܛܽܘܒ݂ܳܢܶܐ̈ ܐܰܢ̱ܬ݁ܽܘܢ ܐܶܢ ܬ݁ܶܥܒ݁ܕ݂ܽܘܢ<EOS>ܐܶܢܶܝܢ <EOS>ܠܳܐ ܗ̱ܘܳܐ ܥܰܠ ܟ݁ܽܠܟ݂ܽܘܢ ܐܳܡܰܪ ܐ̱ܢܳܐ <EOS> ܝܳܕ݂ܰܥ ܐ̱ܢܳܐ ܓ݁ܶܝܪ<EOS>ܠܰܐܝܠܶܝܢ ܕ݁ܰܓ݂ܒ݂ܺܝܬ݂ <EOS> ܐܶܠܳܐ ܕ݁ܰܟ݂ܬ݂ܳܒ݂ܳܐ ܢܶܫܠܰܡ ܕ݁ܗܰܘ ܕ݁ܳܐܟ݂ܶܠ ܥܰܡܝ ܠܰܚܡܳܐ <EOS>ܐܰܪܺܝܡ ܥܠܰܝ ܥܶܩܒ݂ܶܗ <EOS>ܡܶܢ ܗܳܫܳܐ ܐܳܡܰܪ ܐ̱ܢܳܐ ܠܟ݂ܽܘܢ <EOS> ܡܶܢ ܩܕ݂ܳܡ ܕ݁ܢܶܗܘܶܐ <EOS> ܕ݁ܡܳܐ<EOS>ܕ݁ܰܗܘܳܐ <EOS> ܬ݁ܗܰܝܡܢܽܘܢ ܕ݁ܶܐܢܳܐ ܐ̱ܢܳܐ <EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܡܰܢ ܕ݁ܰܡܩܰܒ݁ܶܠ ܠܡܰܢ<EOS>ܕ݁ܰܡܫܰܕ݁ܰܪ ܐ̱ܢܳܐ <EOS> ܠܺܝ ܡܩܰܒ݁ܶܠ <EOS> ܘܡܰܢ ܕ݁ܠܺܝ ܡܩܰܒ݁ܶܠ <EOS> ܡܩܰܒ݁ܶܠ ܠܡܰܢ ܕ݁ܫܰܕ݁ܪܰܢܝ<EOS>ܗܳܠܶܝܢ ܐܶܡܰܪ ܝܶܫܽܘܥ ܘܶܐܬ݂ܥܰܙܰܙ ܒ݁ܪܽܘܚܶܗ ܘܰܐܣܗܶܕ݂ <EOS> ܘܶܐܡܰܪ<EOS><EOS> ܐܰܡܺܝܢ ܐܰܡܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܚܰܕ݂ ܡܶܢܟ݂ܽܘܢ ܢܰܫܠܡܰܢܝ<EOS>ܚܳܪܘ ܕ݁ܶܝܢ ܬ݁ܰܠܡܺܝܕ݂ܶܐ̈ ܚܰܕ݂ ܒ݁ܚܰܕ݂ <EOS> ܡܶܛܽܠ ܕ݁ܠܳܐ ܝܳܕ݂ܥܺܝܢ<EOS>ܗ̱ܘܰܘ ܕ݁ܥܰܠ ܡܰܢܽܘ ܐܶܡܰܪ<EOS>ܐܺܝܬ݂ ܗ̱ܘܳܐ ܕ݁ܶܝܢ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܁ ܚܰܕ݂ ܕ݁ܰܣܡܺܝܟ݂ ܗ̱ܘܳܐ<EOS>ܒ݁ܥܽܘܒ݁ܶܗ ܇ ܗܰܘ ܕ݁ܪܳܚܶܡ ܗ̱ܘܳܐ ܠܶܗ ܝܶܫܽܘܥ <EOS>ܠܗܳܢܳܐ ܪܡܰܙ ܫܶܡܥܽܘܢ ܟ݁ܺܐܦ݂ܳܐ ܕ݁ܰܢܫܰܐܠܺܝܘܗ̱ܝ <EOS> ܕ݁ܡܰܢܽܘ ܗܰܘ<EOS>ܕ݁ܶܐܡܰܪ ܥܠܰܘܗ̱ܝ <EOS>ܘܰܢܦ݂ܰܠ ܗܰܘ ܬ݁ܰܠܡܺܝܕ݂ܳܐ ܥܰܠ ܚܰܕ݂ܝܶܗ ܕ݁ܝܶܫܽܘܥ <EOS> ܘܶܐܡܰܪ ܠܶܗ <EOS>ܡܳܪܝ <EOS> ܡܰܢܽܘ ܗܳܢܳܐ<EOS>ܥܢܳܐ ܝܶܫܽܘܥ <EOS> ܘܶܐܡܰܪ <EOS> ܗܰܘ ܗ̱ܽܘ ܕ݁ܨܳܒ݂ܰܥ ܐ̱ܢܳܐ ܠܰܚܡܳܐ ܝܳܗܶܒ݂<EOS>ܐ̱ܢܳܐ ܠܶܗ <EOS> ܘܰܨܒ݂ܰܥ ܝܶܫܽܘܥ ܠܰܚܡܳܐ ܘܝܰܗ̱ܒ݂ ܠܺܝܗܽܘܕ݂ܳܐ ܒ݁ܰܪ ܫܶܡܥܽܘܢ ܣܟ݂ܰܪܝܽܘܛܳܐ<EOS><EOS>ܘܒ݂ܳܬ݂ܰܪ ܠܰܚܡܳܐ <EOS> ܗܳܝܕ݁ܶܝܢ ܐܶܬ݂ܥܰܠܰܠ ܒ݁ܶܗ ܣܳܛܳܢܳܐ <EOS> ܘܶܐܡܰܪ<EOS>ܠܶܗ ܝܶܫܽܘܥ <EOS> ܡܶܕ݁ܶܡ ܕ݁ܥܳܒ݂ܶܕ݂ ܐܰܢ̱ܬ݁ ܁ ܥܒ݂ܶܕ݂ ܒ݁ܰܥܓ݂ܰܠ <EOS>ܗܳܕ݂ܶܐ ܕ݁ܶܝܢ ܠܳܐ ܐ̱ܢܳܫ ܝܺܕ݂ܰܥ <EOS> ܡܶܢ ܗܳܢܽܘܢ ܣܡܺܝܟ݂ܶܐ̈ <EOS> ܕ݁ܥܰܠ<EOS>ܡܳܢܳܐ ܐܶܡܰܪ ܠܶܗ <EOS>ܐ̱ܢܳܫܺܝܢ̈ ܓ݁ܶܝܪ ܣܒ݂ܰܪܘ ܡܶܛܽܠ ܕ݁ܰܓ݂ܠܽܘܣܩܡܳܐ ܨܶܐܕ݂ܰܘܗ̱ܝ ܗܘܳܐ<EOS>ܕ݁ܺܝܗܽܘܕ݂ܳܐ ܕ݁ܡܶܦ݂ܩܰܕ݂ ܦ݁ܩܰܕ݂ ܠܶܗ ܕ݁ܢܶܙܒ݁ܶܢ ܡܶܕ݁ܶܡ ܕ݁ܡܶܬ݂ܒ݁ܥܶܐ ܠܥܰܕ݂ܥܺܕ݂ܳܐ ܇<EOS>ܐܰܘ ܕ݁ܢܶܬ݁ܶܠ ܡܶܕ݁ܶܡ ܠܡܶܣܟ݁ܺܢܶܐ̈ <EOS>ܗܽܘ ܕ݁ܶܝܢ ܝܺܗܽܘܕ݂ܳܐ ܢܣܰܒ݂ ܠܰܚܡܳܐ ܒ݁ܰܪ ܫܳܥܬ݂ܶܗ <EOS> ܘܰܢܦ݂ܰܩ ܠܶܗ<EOS>ܠܒ݂ܰܪ <EOS> ܠܺܠܝܳܐ ܗ̱ܘܳܐ ܕ݁ܶܝܢ ܟ݁ܰܕ݂ ܢܦ݂ܰܩ<EOS>ܘܶܐܡܰܪ ܝܶܫܽܘܥ <EOS> ܗܳܫܳܐ ܐܶܫܬ݁ܰܒ݁ܰܚ ܒ݁ܪܶܗ ܕ݁ܐ̱ܢܳܫܳܐ <EOS> ܘܰܐܠܳܗܳܐ<EOS>ܐܶܫܬ݁ܰܒ݁ܰܚ ܒ݁ܶܗ <EOS>ܘܶܐܢ ܐܰܠܳܗܳܐ ܐܶܫܬ݁ܰܒ݁ܰܚ ܒ݁ܶܗ ܘܳܐܦ݂ ܐܰܠܳܗܳܐ ܡܫܰܒ݁ܰܚ ܠܶܗ<EOS>ܒ݁ܶܗ <EOS> ܘܡܶܚܕ݂ܳܐ ܡܫܰܒ݁ܰܚ ܠܶܗ <EOS>ܒ݁ܢܰܝ̈ ܩܰܠܺܝܠ ܐ̱ܚܪܺܝܢ ܥܰܡܟ݂ܽܘܢ ܐ̱ܢܳܐ <EOS> ܘܬ݂ܶܒ݂ܥܽܘܢܳܢܝ <EOS>ܘܰܐܝܟ݁ܰܢܳܐ ܕ݁ܶܐܡܪܶܬ݂ ܠܺܝܗܽܘܕ݂ܳܝܶܐ̈ ܇ ܕ݁ܠܰܐܝܟ݁ܳܐ ܕ݁ܶܐܢܳܐ ܐܳܙܶܠ ܐ̱ܢܳܐ ܐܰܢ̱ܬ݁ܽܘܢ<EOS><EOS> ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܐܬ݂ܳܐ ܘܳܐܦ݂ ܠܟ݂ܽܘܢ ܐܳܡܰܪ ܐ̱ܢܳܐ ܗܳܫܳܐ <EOS>ܦ݁ܽܘܩܕ݁ܳܢܳܐ ܚܰܕ݂̱ܬ݂ܳܐ ܝܳܗܶܒ݂ ܐ̱ܢܳܐ ܠܟ݂ܽܘܢ <EOS> ܕ݁ܰܗܘܰܝܬ݁ܽܘܢ<EOS>ܡܰܚܒ݂ܺܝܢ ܚܰܕ݂ ܠܚܰܕ݂ <EOS> ܐܰܝܟ݁ܰܢܳܐ ܕ݁ܶܐܢܳܐ ܐܰܚܶܒ݂ܬ݁ܟ݂ܽܘܢ ܐܳܦ݂ ܐܰܢ̱ܬ݁ܽܘܢ ܬ݁ܰܚܒ݂ܽܘܢ<EOS>ܚܰܕ݂ ܠܚܰܕ݂ <EOS>ܒ݁ܗܳܕ݂ܶܐ ܢܶܕ݁ܰܥ ܟ݁ܽܠ ܐ̱ܢܳܫ ܕ݁ܬ݂ܰܠܡܺܝܕ݂ܰܝ̈ ܐܰܢ̱ܬ݁ܽܘܢ ܐܶܢ<EOS>ܚܽܘܒ݁ܳܐ ܢܶܗܘܶܐ ܒ݁ܟ݂ܽܘܢ ܚܰܕ݂ ܠܘܳܬ݂ ܚܰܕ݂<EOS>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ <EOS> ܡܳܪܰܢ <EOS> ܠܰܐܝܟ݁ܳܐ ܐܳܙܶܠ ܐܰܢ̱ܬ݁ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܶܗ <EOS> ܠܰܐܝܟ݁ܳܐ ܕ݁ܳܐܙܶܠ ܐ̱ܢܳܐ ܠܳܐ ܡܶܫܟ݁ܰܚ ܐܰܢ̱ܬ݁ ܗܳܫܳܐ<EOS>ܕ݁ܬ݂ܺܐܬ݂ܶܐ ܒ݁ܳܬ݂ܰܪܝ <EOS> ܠܚܰܪܬ݂ܳܐ ܕ݁ܶܝܢ ܬ݁ܺܐܬ݂ܶܐ <EOS>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ <EOS> ܡܳܪܝ ܠܡܳܢܳܐ ܠܳܐ ܡܶܫܟ݁ܰܚ ܐ̱ܢܳܐ<EOS>ܕ݁ܺܐܬ݂ܶܐ ܒ݁ܳܬ݂ܪܳܟ݂ ܗܳܫܳܐ <EOS> ܢܰܦ݂ܫܝ ܚܠܳܦ݂ܰܝܟ݁ ܣܳܐܶܡ ܐ̱ܢܳܐ <EOS>ܐܳܡܰܪ ܠܶܗ ܝܶܫܽܘܥ <EOS> ܢܰܦ݂ܫܳܟ݂ ܚܠܳܦ݂ܰܝ ܣܳܐܶܡ ܐܰܢ̱ܬ݁ ܐܰܡܺܝܢ<EOS>ܐܰܡܺܝܢ ܁ ܐܳܡܰܪ ܐ̱ܢܳܐ ܠܳܟ݂ <EOS> ܕ݁ܠܳܐ ܢܶܩܪܶܐ ܬ݁ܰܪܢܳܓ݂ܠܳܐ ܥܕ݂ܰܡܳܐ ܕ݁ܬ݂ܶܟ݂ܦ݁ܽܘܪ ܒ݁ܺܝ<EOS>ܬ݁ܠܳܬ݂ ܙܰܒ݂ܢܺܝܢ̈<EOS>ܠܳܐ ܢܶܬ݁ܕ݁ܰܘܰܕ݂ ܠܶܒ݁ܟ݂ܽܘܢ <EOS> ܗܰܝܡܶܢܘ ܒ݁ܰܐܠܳܗܳܐ <EOS> ܘܒ݂ܺܝ<EOS>ܗܰܝܡܶܢܘ <EOS>ܣܰܓ݁ܺܝܐܝܺܢ̈ ܐܶܢܽܘܢ ܐܰܘܳܢܶܐ̈ ܒ݁ܶܝܬ݂ ܐܳܒ݂ܝ <EOS> ܘܶܐܠܳܐ ܐܳܡܰܪ<EOS>ܗ̱ܘܺܝܬ݂ ܠܟ݂ܽܘܢ ܕ݁ܳܐܙܶܠ ܐ̱ܢܳܐ ܕ݁ܶܐܛܰܝܶܒ݂ ܠܟ݂ܽܘܢ ܐܰܬ݂ܪܳܐ <EOS>ܘܶܐܢ ܐܺܙܰܠ ܐܶܛܰܝܶܒ݂ ܠܟ݂ܽܘܢ ܐܰܬ݂ܪܳܐ ܬ݁ܽܘܒ݂ ܐܺܬ݂ܶܐ <EOS>ܘܶܐܕ݂ܒ݁ܰܪܟ݂ܽܘܢ ܠܘܳܬ݂ܝ <EOS> ܕ݁ܰܐܝܟ݁ܳܐ ܕ݁ܶܐܢܳܐ ܐܺܝܬ݂ܰܝ ܐܳܦ݂ ܐܰܢ̱ܬ݁ܽܘܢ ܬ݁ܶܗܘܽܘܢ<EOS><EOS>ܘܠܰܐܝܟ݁ܳܐ ܕ݁ܳܐܙܶܠ ܐ̱ܢܳܐ ܝܳܕ݂ܥܺܝܢ ܐܢ̱ܬ݁ܽܘܢ <EOS> ܘܽܐܘܪܚܳܐ ܝܳܕ݂ܥܺܝܢ<EOS>ܐܢ̱ܬ݁ܽܘܢ <EOS>ܐܳܡܰܪ ܠܶܗ ܬ݁ܳܐܘܡܰܐ <EOS> ܡܳܪܰܢ ܠܳܐ ܝܳܕ݂ܥܺܝܢܰܢ ܠܰܐܝܟ݁ܳܐ ܐܳܙܶܠ<EOS>ܐܰܢ̱ܬ݁ <EOS> ܘܰܐܝܟ݁ܰܢܳܐ ܡܶܫܟ݁ܚܺܝܢ ܚ̱ܢܰܢ ܐܽܘܪܚܳܐ ܠܡܶܕ݁ܰܥ <EOS>ܐܳܡܰܪ ܠܶܗ ܝܶܫܽܘܥ <EOS> ܐܶܢܳܐ ܐ̱ܢܳܐ ܐܽܘܪܚܳܐ ܘܰܫܪܳܪܳܐ ܘܚܰܝܶܐ̈ <EOS> ܠܳܐ<EOS>ܐ̱ܢܳܫ ܐܳܬ݂ܶܐ ܠܘܳܬ݂ ܐܳܒ݂ܝ <EOS> ܐܶܠܳܐ ܐܶܢ ܒ݁ܺܝ <EOS>ܐܶܠܽܘ ܠܺܝ ܝܳܕ݂ܥܺܝܢ ܗ̱ܘܰܝܬ݁ܽܘܢ ܐܳܦ݂ ܠܳܐܒ݂ܝ ܝܳܕ݂ܥܺܝܢ<EOS>ܗ̱ܘܰܝܬ݁ܽܘܢ <EOS> ܘܡܶܢ ܗܳܫܳܐ ܝܳܕ݂ܥܺܝܢ ܐܢ̱ܬ݁ܽܘܢ ܠܶܗ <EOS> ܘܰܚܙܰܝܬ݁ܽܘܢܳܝܗ̱ܝ <EOS>ܐܳܡܰܪ ܠܶܗ ܦ݂ܺܝܠܺܝܦ݁ܳܘܣ <EOS> ܡܳܪܰܢ ܚܰܘܳܢ ܐܰܒ݂ܳܐ <EOS> ܘܟ݂ܰܕ݁ܽܘ ܠܰܢ<EOS><EOS>ܐܳܡܰܪ ܠܶܗ ܝܶܫܽܘܥ <EOS> ܗܳܢܳܐ ܟ݁ܽܠܶܗ ܙܰܒ݂ܢܳܐ ܥܰܡܟ݂ܽܘܢ ܐ̱ܢܳܐ ܘܠܳܐ<EOS>ܝܺܕ݂ܰܥܬ݁ܳܢܝ ܦ݁ܺܝܠܺܝܦ݁ܶܐ ܡܰܢ ܕ݁ܠܺܝ ܚܳܙܶܐ <EOS> ܚܙܳܐ ܠܰܐܒ݂ܳܐ <EOS> ܘܰܐܝܟ݁ܰܢܳܐ ܐܰܢ̱ܬ݁<EOS>ܐܳܡܰܪ ܐܰܢ̱ܬ݁ ܚܰܘܳܢ ܐܰܒ݂ܳܐ <EOS>ܠܳܐ ܡܗܰܝܡܶܢ ܐܰܢ̱ܬ݁ ܕ݁ܶܐܢܳܐ ܒ݁ܳܐܒ݂ܝ ܘܳܐܒ݂ܝ ܒ݁ܺܝ ܡܶܠܶܐ̈<EOS>ܐܰܝܠܶܝܢ ܕ݁ܶܐܢܳܐ ܡܡܰܠܶܠ ܐ̱ܢܳܐ ܡܶܢ ܢܰܦ݂ܫܝ <EOS> ܠܳܐ ܡܡܰܠܶܠ ܐ̱ܢܳܐ <EOS> ܐܳܒ݂ܝ ܕ݁ܶܝܢ<EOS>ܕ݁ܒ݂ܺܝ ܥܳܡܰܪ ܗܽܘ ܥܳܒ݂ܶܕ݂ ܥܒ݂ܳܕ݂ܶܐ̈ ܗܳܠܶܝܢ <EOS>ܗܰܝܡܶܢܘ ܕ݁ܶܐܢܳܐ ܒ݁ܳܐܒ݂ܝ <EOS> ܘܳܐܒ݂ܝ ܒ݁ܺܝ <EOS> ܘܶܐܠܳܐ <EOS> ܐܳܦ݂ܶܢ<EOS>ܡܶܛܽܠ ܥܒ݂ܳܕ݂ܶܐ̈ ܗܰܝܡܶܢܘ <EOS>ܐܰܡܺܝܢ ܐܰܡܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܡܰܢ ܕ݁ܰܡܗܰܝܡܶܢ ܒ݁ܺܝ<EOS>ܥܒ݂ܳܕ݂ܶܐ̈ ܐܰܝܠܶܝܢ ܕ݁ܶܐܢܳܐ ܥܳܒ݂ܶܕ݂ ܐ̱ܢܳܐ ܐܳܦ݂ ܗܽܘ ܢܶܥܒ݁ܶܕ݂ <EOS> ܘܰܕ݂ܝܰܬ݁ܺܝܪܺܝܢ ܡܶܢ<EOS>ܗܳܠܶܝܢ ܢܶܥܒ݁ܶܕ݂ <EOS> ܕ݁ܶܐܢܳܐ ܠܘܳܬ݂ ܐܰܒ݂ܳܐ ܐܳܙܶܠ ܐ̱ܢܳܐ <EOS>ܘܡܶܕ݁ܶܡ ܕ݁ܬ݂ܶܫܶܐܠܽܘܢ ܒ݁ܫܶܡܝ <EOS> ܐܶܥܒ݁ܶܕ݂ ܠܟ݂ܽܘܢ <EOS> ܕ݁ܢܶܫܬ݁ܰܒ݁ܰܚ<EOS>ܐܰܒ݂ܳܐ ܒ݁ܰܒ݂ܪܶܗ <EOS>ܘܶܐܢ ܬ݁ܶܫܶܐܠܽܘܢܳܢܝ ܒ݁ܫܶܡܝ ܐܶܢܳܐ ܥܳܒ݂ܶܕ݂ܢܳܐ<EOS>ܐܶܢ ܪܳܚܡܺܝܢ ܐܢ̱ܬ݁ܽܘܢ ܠܺܝ <EOS> ܦ݁ܽܘܩܕ݁ܳܢܰܝ̈ ܛܰܪܘ <EOS>ܘܶܐܢܳܐ ܐܶܒ݂ܥܶܐ ܡܶܢ ܐܳܒ݂ܝ ܘܰܐ̱ܚܪܺܢܳܐ ܦ݁ܰܪܰܩܠܺܛܳܐ ܢܶܬ݁ܶܠ<EOS>ܠܟ݂ܽܘܢ ܇ ܕ݁ܢܶܗܘܶܐ ܥܰܡܟ݂ܽܘܢ ܠܥܳܠܰܡ <EOS>ܪܽܘܚܳܐ ܕ݁ܰܫܪܳܪܳܐ <EOS> ܗܰܘ ܕ݁ܥܳܠܡܳܐ ܠܳܐ ܡܶܫܟ݁ܰܚ ܠܰܡܩܰܒ݁ܳܠܽܘܬ݂ܶܗ<EOS><EOS> ܡܶܛܽܠ ܕ݁ܠܳܐ ܚܙܳܝܗ̱ܝ <EOS> ܘܠܳܐ ܝܰܕ݂ܥܶܗ <EOS> ܐܰܢ̱ܬ݁ܽܘܢ ܕ݁ܶܝܢ ܝܳܕ݂ܥܺܝܢ ܐܢ̱ܬ݁ܽܘܢ ܠܶܗ <EOS>ܕ݁ܰܠܘܳܬ݂ܟ݂ܽܘܢ ܥܳܡܰܪ <EOS> ܘܰܒ݂ܟ݂ܽܘܢ ܗ̱ܽܘ <EOS>ܠܳܐ ܫܳܒ݂ܶܩ ܐ̱ܢܳܐ ܠܟ݂ܽܘܢ ܝܰܬ݂ܡܶܐ̈ <EOS> ܐܳܬ݂ܶܐ ܐ̱ܢܳܐ ܓ݁ܶܝܪ<EOS>ܠܘܳܬ݂ܟ݂ܽܘܢ ܁ ܩܰܠܺܝܠ ܐ̱ܚܪܺܝܢ<EOS>ܘܥܳܠܡܳܐ <EOS> ܠܳܐ ܚܳܙܶܐ ܠܺܝ <EOS> ܐܰܢ̱ܬ݁ܽܘܢ ܕ݁ܶܝܢ <EOS> ܬ݁ܶܚܙܽܘܢܳܢܝ <EOS>ܕ݁ܶܐܢܳܐ ܚܰܝ <EOS> ܐܳܦ݂ ܐܰܢ̱ܬ݁ܽܘܢ ܬ݁ܺܚܽܘܢ <EOS>ܒ݁ܗܰܘ ܝܰܘܡܳܐ ܬ݁ܶܕ݁ܥܽܘܢ ܕ݁ܶܐܢܳܐ ܒ݁ܳܐܒ݂ܝ ܇ ܘܰܐܢ̱ܬ݁ܽܘܢ ܒ݁ܺܝ<EOS>ܐܰܢ̱ܬ݁ܽܘܢ ܇ ܘܶܐܢܳܐ ܒ݁ܟ݂ܽܘܢ ܐ̱ܢܳܐ <EOS>ܡܰܢ ܕ݁ܺܐܝܬ݂ ܠܘܳܬ݂ܶܗ ܦ݁ܽܘܩܕ݁ܳܢܰܝ̈ ܁ ܘܢܳܛܰܪ ܠܗܽܘܢ ܗܰܘ ܗ̱ܽܘ<EOS>ܡܰܚܶܒ݂ ܠܺܝ <EOS> ܗܰܘ ܕ݁ܶܝܢ ܕ݁ܪܳܚܶܡ ܠܺܝ <EOS> ܢܶܬ݂ܪܚܶܡ ܡܶܢ ܐܳܒ݂ܝ <EOS> ܘܶܐܢܳܐ ܐܶܪܚܡܺܝܘܗ̱ܝ <EOS>ܘܶܐܚܰܘܶܝܘܗ̱ܝ ܢܰܦ݂ܫܝ<EOS>ܐܳܡܰܪ ܠܶܗ ܝܺܗܽܘܕ݂ܳܐ <EOS> ܠܳܐ ܗ̱ܘܳܐ ܣܟ݂ܰܪܝܽܘܛܳܐ <EOS> ܡܳܪܝ ܡܳܢܰܘ<EOS>ܠܰܢ ܥܬ݂ܺܝܕ݂ ܐܰܢ̱ܬ݁ ܠܰܡܚܰܘܳܝܽܘ ܢܰܦ݂ܫܳܟ݂ ܁ ܘܠܳܐ ܗ̱ܘܳܐ ܠܥܳܠܡܳܐ <EOS>ܥܢܳܐ ܝܶܫܽܘܥ ܘܶܐܡܰܪ ܠܶܗ <EOS> ܡܰܢ ܕ݁ܪܳܚܶܡ ܠܺܝ <EOS> ܡܶܠܰܬ݂ܝ ܢܳܛܰܪ <EOS>ܘܳܐܒ݂ܝ ܢܶܪܚܡܺܝܘܗ̱ܝ <EOS> ܘܰܠܘܳܬ݂ܶܗ ܐܳܬ݂ܶܝܢ ܚ̱ܢܰܢ ܘܰܐܘܳܢܳܐ ܠܘܳܬ݂ܶܗ ܥܳܒ݂ܕ݁ܺܝܢ ܚ̱ܢܰܢ<EOS><EOS>ܗܰܘ ܕ݁ܶܝܢ ܕ݁ܠܳܐ ܪܳܚܶܡ ܠܺܝ ܁ ܡܶܠܰܬ݂ܝ ܠܳܐ ܢܳܛܰܪ <EOS> ܘܡܶܠܬ݂ܳܐ<EOS>ܗܳܕ݂ܶܐ ܕ݁ܫܳܡܥܺܝܢ ܐܢ̱ܬ݁ܽܘܢ <EOS> ܠܳܐ ܗܘܳܬ݂ ܕ݁ܺܝܠܝ <EOS> ܐܶܠܳܐ ܕ݁ܰܐܒ݂ܳܐ ܕ݁ܫܰܕ݁ܪܰܢܝ <EOS>ܗܳܠܶܝܢ ܡܰܠܠܶܬ݂ ܥܰܡܟ݂ܽܘܢ ܟ݁ܰܕ݂ ܠܘܳܬ݂ܟ݂ܽܘܢ ܐܺܝܬ݂ܰܝ <EOS>ܗܰܘ ܕ݁ܶܝܢ ܦ݁ܰܪܰܩܠܺܛܳܐ ܪܽܘܚܳܐ ܕ݁ܩܽܘܕ݂ܫܳܐ ܗܰܘ ܕ݁ܰܡܫܰܕ݁ܰܪ<EOS>ܐܳܒ݂ܝ ܒ݁ܫܶܡܝ ܗܽܘ ܢܰܠܶܦ݂ܟ݂ܽܘܢ ܟ݁ܽܠܡܶܕ݁ܶܡ <EOS> ܘܗܽܘ ܢܰܥ̱ܗܶܕ݂ܟ݂ܽܘܢ <EOS> ܟ݁ܽܠ ܡܳܐ<EOS>ܕ݁ܳܐܡܰܪ ܐ̱ܢܳܐ ܠܟ݂ܽܘܢ <EOS>ܫܠܳܡܳܐ ܫܳܒ݂ܶܩ ܐ̱ܢܳܐ ܠܟ݂ܽܘܢ <EOS> ܫܠܳܡܳܐ ܕ݁ܺܝܠܝ ܝܳܗܶܒ݂ ܐ̱ܢܳܐ<EOS>ܠܟ݂ܽܘܢ <EOS> ܠܳܐ ܗ̱ܘܳܐ ܐܰܝܟ݁ܰܢܳܐ ܕ݁ܝܳܗܶܒ݂ ܥܳܠܡܳܐ <EOS> ܐܶܢܳܐ ܝܳܗܶܒ݂ ܐ̱ܢܳܐ ܠܟ݂ܽܘܢ <EOS> ܠܳܐ<EOS>ܢܶܬ݁ܕ݁ܰܘܰܕ݂ ܠܶܒ݁ܟ݂ܽܘܢ ܘܠܳܐ ܢܶܕ݂ܚܰܠ <EOS>ܫܡܰܥܬ݁ܽܘܢ ܕ݁ܶܐܢܳܐ ܐܶܡܪܶܬ݂ ܠܟ݂ܽܘܢ ܕ݁ܳܐܙܶܠ ܐ̱ܢܳܐ ܘܳܐܬ݂ܶܐ<EOS>ܐ̱ܢܳܐ ܠܘܳܬ݂ܟ݂ܽܘܢ <EOS> ܐܶܠܽܘ ܪܳܚܡܺܝܢ ܗ̱ܘܰܝܬ݁ܽܘܢ ܠܺܝ ܚܳܕ݂ܶܝܢ ܗ̱ܘܰܝܬ݁ܽܘܢ ܕ݁ܳܐܙܶܠ<EOS>ܐ̱ܢܳܐ ܠܘܳܬ݂ ܐܳܒ݂ܝ <EOS> ܕ݁ܳܐܒ݂ܝ <EOS> ܪܰܒ݂ ܗ̱ܽܘ ܡܶܢܝ <EOS>ܘܗܳܫܳܐ ܗܳܐ ܐܶܡܪܶܬ݂ ܠܟ݂ܽܘܢ <EOS> ܥܰܕ݂ܠܳܐ ܢܶܗܘܶܐ <EOS> ܕ݁ܡܳܐ ܕ݁ܰܗܘܳܐ<EOS>ܬ݁ܗܰܝܡܢܽܘܢ <EOS>ܡܶܟ݁ܺܝܠ ܠܳܐ ܐܶܡܰܠܶܠ ܥܰܡܟ݂ܽܘܢ ܣܰܓ݁ܺܝܳܐܬ݂ܳܐ̈ <EOS> ܐܳܬ݂ܶܐ ܓ݁ܶܝܪ<EOS>ܐܰܪܟ݂ܽܘܢܶܗ ܕ݁ܥܳܠܡܳܐ ܘܒ݂ܺܝ ܠܰܝܬ݁ ܠܶܗ ܡܶܕ݁ܶܡ <EOS>ܐܶܠܳܐ ܕ݁ܢܶܕ݁ܰܥ ܥܳܠܡܳܐ <EOS> ܕ݁ܪܳܚܶܡ ܐ̱ܢܳܐ ܠܳܐܒ݂ܝ ܘܰܐܝܟ݁ܰܢܳܐ<EOS>ܕ݁ܦ݂ܰܩܕ݁ܰܢܝ ܐܳܒ݂ܝ <EOS> ܗܳܟ݂ܘܳܬ݂ ܥܳܒ݂ܶܕ݂ ܐ̱ܢܳܐ <EOS> ܩܽܘܡܘ ܢܺܐܙܰܠ ܡܶܟ݁ܳܐ<EOS>ܐܶܢܳܐ ܐ̱ܢܳܐ <EOS> ܓ݁ܦ݂ܶܬ݁ܳܐ ܕ݁ܰܫܪܳܪܳܐ <EOS> ܘܳܐܒ݂ܝ ܗ̱ܽܘ ܦ݁ܰܠܳܚܳܐ<EOS><EOS>ܟ݁ܽܠ ܫܒ݂ܺܫܬ݁ܳܐ ܕ݁ܒ݂ܺܝ ܦ݁ܺܐܪܶܐ̈ ܠܳܐ ܝܳܗܒ݁ܳܐ ܫܳܩܶܠ ܠܳܗ <EOS>ܘܰܐܝܕ݂ܳܐ ܕ݁ܝܳܗܒ݁ܳܐ ܦ݁ܺܐܪܶܐ̈ ܡܕ݂ܰܟ݁ܶܐ ܠܳܗ ܕ݁ܦ݂ܺܐܪܶܐ̈ ܣܰܓ݁ܺܝܶܐܐ̈ ܬ݁ܰܝܬ݁ܶܐ<EOS><EOS>ܐܰܢ̱ܬ݁ܽܘܢ ܡܶܢ ܟ݁ܰܕ݁ܽܘ ܕ݁ܟ݂ܶܝܢ ܐܢ̱ܬ݁ܽܘܢ <EOS> ܡܶܛܽܠ ܡܶܠܬ݂ܳܐ<EOS>ܕ݁ܡܰܠܠܶܬ݂ ܥܰܡܟ݂ܽܘܢ <EOS>ܩܰܘܰܘ ܒ݁ܺܝ <EOS> ܘܶܐܢܳܐ ܒ݁ܟ݂ܽܘܢ <EOS> ܐܰܝܟ݁ܰܢܳܐ ܕ݁ܰܫܒ݂ܺܫܬ݁ܳܐ ܠܳܐ<EOS>ܡܶܫܟ݁ܚܳܐ ܕ݁ܬ݂ܶܬ݁ܶܠ ܦ݁ܺܐܪܶܐ̈ ܡܶܢ ܢܰܦ݂ܫܳܗ <EOS> ܐܶܠܳܐ ܡܩܰܘܝܳܐ ܒ݁ܰܓ݂ܦ݂ܶܬ݁ܳܐ ܗܳܟ݂ܰܢܳܐ<EOS>ܐܳܦ݂ ܠܳܐ ܐܰܢ̱ܬ݁ܽܘܢ <EOS> ܐܶܠܳܐ ܬ݁ܩܰܘܽܘܢ ܒ݁ܺܝ <EOS>ܐܶܢܳܐ ܐ̱ܢܳܐ ܓ݁ܦ݂ܶܬ݁ܳܐ <EOS> ܘܰܐܢ̱ܬ݁ܽܘܢ ܫܒ݂ܺܫܬ݁ܶܐ̈ <EOS> ܡܰܢ ܕ݁ܰܡܩܰܘܶܐ<EOS>ܒ݁ܺܝ ܘܶܐܢܳܐ ܒ݁ܶܗ ܗܳܢܳܐ ܡܰܝܬ݁ܶܐ ܦ݁ܺܐܪܶܐ̈ ܣܰܓ݁ܺܝܶܐܐ̈ <EOS> ܡܶܛܽܠ ܕ݁ܰܕ݂ܠܳܐ ܐܶܢܳܐ <EOS>ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܥܒ݁ܰܕ݂ ܡܶܕ݁ܶܡ <EOS>ܐܶܠܳܐ ܕ݁ܶܝܢ ܐ̱ܢܳܫ ܡܩܰܘܶܐ ܒ݁ܺܝ ܡܶܫܬ݁ܕ݂ܶܐ ܠܒ݂ܰܪ <EOS> ܐܰܝܟ݂<EOS>ܫܒ݂ܺܫܬ݁ܳܐ ܕ݁ܝܳܒ݂ܫܳܐ ܇ ܘܠܳܩܛܺܝܢ ܪܳܡܶܝܢ ܠܳܗ ܒ݁ܢܽܘܪܳܐ ܕ݁ܬ݂ܺܐܩܰܕ݂<EOS>ܐܶܢ ܕ݁ܶܝܢ ܬ݁ܩܰܘܽܘܢ ܒ݁ܺܝ ܁ ܘܡܶܠܰܝ̈ ܢܩܰܘܝܳܢ̈ ܒ݁ܟ݂ܽܘܢ ܟ݁ܽܠ ܡܳܐ<EOS>ܕ݁ܬ݂ܶܨܒ݁ܽܘܢ ܠܡܶܫܰܐܠ <EOS> ܢܶܗܘܶܐ ܠܟ݂ܽܘܢ <EOS>ܒ݁ܗܳܕ݂ܶܐ ܡܶܫܬ݁ܰܒ݁ܰܚ ܐܰܒ݂ܳܐ ܕ݁ܦ݂ܺܐܪܶܐ̈ ܣܰܓ݁ܺܝܶܐܐ̈ ܬ݁ܰܝܬ݁ܽܘܢ<EOS><EOS> ܘܬ݂ܶܗܘܽܘܢ ܬ݁ܰܠܡܺܝܕ݂ܰܝ̈ <EOS>ܐܰܝܟ݁ܰܢܳܐ ܕ݁ܰܐܚܒ݂ܰܢܝ ܐܳܒ݂ܝ ܁ ܐܳܦ݂ ܐܶܢܳܐ ܐܰܚܶܒ݂ܬ݁ܟ݂ܽܘܢ <EOS> ܩܰܘܰܘ<EOS>ܒ݁ܪܶܚܡܰܬ݂ܝ ܕ݁ܺܝܠܝ <EOS>ܐܶܢ ܦ݁ܽܘܩܕ݁ܳܢܰܝ̈ ܬ݁ܶܛܪܽܘܢ <EOS> ܬ݁ܩܰܘܽܘܢ ܒ݁ܚܽܘܒ݁ܳܐ ܕ݁ܺܝܠܝ <EOS>ܐܰܝܟ݁ܰܢܳܐ ܕ݁ܶܐܢܳܐ ܢܶܛܪܶܬ݂ ܦ݁ܽܘܩܕ݁ܳܢܰܘܗ̱ܝ̈ ܕ݁ܳܐܒ݂ܝ ܇ ܘܰܡܩܰܘܶܐ ܐ̱ܢܳܐ ܒ݁ܚܽܘܒ݁ܶܗ<EOS><EOS>ܗܳܠܶܝܢ ܡܰܠܠܶܬ݂ ܥܰܡܟ݂ܽܘܢ <EOS> ܕ݁ܚܰܕ݂ܘܰܬ݂ܝ ܬ݁ܶܗܘܶܐ ܒ݁ܟ݂ܽܘܢ <EOS>ܘܬ݂ܶܫܬ݁ܰܡܠܶܐ ܚܰܕ݂ܘܰܬ݂ܟ݂ܽܘܢ <EOS>ܗܳܢܰܘ ܦ݁ܽܘܩܕ݁ܳܢܝ <EOS> ܕ݁ܬ݂ܰܚܒ݂ܽܘܢ ܚܰܕ݂ ܠܚܰܕ݂ <EOS> ܐܰܝܟ݁ܰܢܳܐ<EOS>ܕ݁ܶܐܢܳܐ ܐܰܚܶܒ݂ܬ݁ܟ݂ܽܘܢ <EOS>ܚܽܘܒ݁ܳܐ ܕ݁ܪܰܒ݁ ܡܶܢ ܗܳܢܳܐ ܠܰܝܬ݁ <EOS> ܕ݁ܐ̱ܢܳܫ ܢܰܦ݂ܫܶܗ ܢܣܺܝܡ ܚܠܳܦ݂<EOS>ܪܳܚܡܰܘܗ̱ܝ̈ <EOS>ܐܰܢ̱ܬ݁ܽܘܢ ܪܳܚܡܰܝ̈ ܐܰܢ̱ܬ݁ܽܘܢ <EOS> ܐܶܢ ܬ݁ܶܥܒ݁ܕ݂ܽܘܢ ܟ݁ܽܠ<EOS>ܕ݁ܰܡܦ݂ܰܩܶܕ݂ ܐ̱ܢܳܐ ܠܟ݂ܽܘܢ <EOS>ܠܳܐ ܡܶܟ݁ܺܝܠ ܩܳܪܶܐ ܐ̱ܢܳܐ ܠܟ݂ܽܘܢ ܥܰܒ݂ܕ݁ܶܐ̈ <EOS> ܡܶܛܽܠ ܕ݁ܥܰܒ݂ܕ݁ܳܐ<EOS>ܠܳܐ ܝܳܕ݂ܰܥ ܡܳܢܳܐ ܥܳܒ݂ܶܕ݂ ܡܳܪܶܗ <EOS> ܪܳܚܡܰܝ̈ ܕ݁ܶܝܢ ܩܪܺܝܬ݂ܟ݂ܽܘܢ ܡܶܛܽܠ ܕ݁ܟ݂ܽܠ<EOS>ܕ݁ܫܶܡܥܶܬ݂ ܡܶܢ ܐܳܒ݂ܝ <EOS> ܐܰܘܕ݁ܰܥܬ݁ܟ݂ܽܘܢ <EOS>ܠܳܐ ܗ̱ܘܳܐ ܐܰܢ̱ܬ݁ܽܘܢ ܓ݁ܒ݂ܰܝܬ݁ܽܘܢܳܢܝ <EOS> ܐܶܠܳܐ ܐܶܢܳܐ ܗܽܘ<EOS>ܓ݁ܒ݂ܺܝܬ݂ܟ݂ܽܘܢ <EOS> ܘܣܳܡܬ݁ܟ݂ܽܘܢ ܕ݁ܳܐܦ݂ ܐܰܢ̱ܬ݁ܽܘܢ ܬ݁ܺܐܙܽܠ̱ܘܢ ܬ݁ܰܝܬ݁ܽܘܢ ܦ݁ܺܐܪܶܐ̈ <EOS>ܘܦ݂ܺܐܪܰܝܟ݁ܽܘܢ̈ ܢܩܰܘܽܘܢ <EOS> ܕ݁ܟ݂ܽܠ ܕ݁ܬ݂ܶܫܶܐܠܽܘܢ ܠܳܐܒ݂ܝ ܒ݁ܫܶܡܝ <EOS> ܢܶܬ݁ܶܠ ܠܟ݂ܽܘܢ<EOS>ܗܳܠܶܝܢ ܡܦ݂ܰܩܶܕ݂ ܐ̱ܢܳܐ ܠܟ݂ܽܘܢ <EOS> ܕ݁ܬ݂ܰܚܒ݂ܽܘܢ ܚܰܕ݂ ܠܚܰܕ݂ <EOS>ܘܶܐܢ ܥܳܠܡܳܐ ܣܳܢܶܐ ܠܟ݂ܽܘܢ ܕ݁ܰܥܘ ܕ݁ܰܩܕ݂ܳܡܰܝܟ݁ܽܘܢ ܠܺܝ ܣܢܳܐ<EOS><EOS>ܘܶܐܠܽܘ ܡܶܢ ܥܳܠܡܳܐ ܗ̱ܘܰܝܬ݁ܽܘܢ ܥܳܠܡܳܐ ܠܕ݂ܺܝܠܶܗ ܪܳܚܶܡ ܗ̱ܘܳܐ <EOS>ܐܶܠܳܐ ܠܳܐ ܗܘܰܝܬ݁ܽܘܢ ܡܶܢ ܥܳܠܡܳܐ <EOS> ܐܶܢܳܐ ܓ݁ܶܝܪ ܓ݁ܒ݂ܺܝܬ݂ܟ݂ܽܘܢ ܡܶܢ ܥܳܠܡܳܐ <EOS> ܡܶܛܽܠ<EOS>ܗܳܢܳܐ ܣܳܢܶܐ ܠܟ݂ܽܘܢ ܥܳܠܡܳܐ<EOS>ܥ̱ܶܗܰܕ݂ܘ ܡܶܠܬ݂ܳܐ ܕ݁ܶܐܢܳܐ ܐܶܡܪܶܬ݂ ܠܟ݂ܽܘܢ <EOS> ܕ݁ܠܰܝܬ݁ ܥܰܒ݂ܕ݁ܳܐ<EOS>ܕ݁ܪܰܒ݁ ܡܶܢ ܡܳܪܶܗ <EOS> ܐܶܢ ܠܺܝ ܪܕ݂ܰܦ݂ܘ <EOS> ܐܳܦ݂ ܠܟ݂ܽܘܢ ܢܶܪܕ݁ܦ݂ܽܘܢ <EOS> ܘܶܐܢ ܡܶܠܰܬ݂ܝ ܢܛܰܪܘ<EOS><EOS> ܐܳܦ݂ ܕ݁ܺܝܠܟ݂ܽܘܢ ܢܶܛܪܽܘܢ<EOS>ܐܶܠܳܐ ܗܳܠܶܝܢ ܟ݁ܽܠܗܶܝܢ ܢܶܥܒ݁ܕ݂ܽܘܢ ܒ݁ܟ݂ܽܘܢ <EOS> ܡܶܛܽܠ ܫܶܡܝ ܕ݁ܺܝܠܝ<EOS><EOS> ܕ݁ܠܳܐ ܝܳܕ݂ܥܺܝܢ ܠܡܰܢ ܕ݁ܫܰܕ݁ܪܰܢܝ<EOS>ܐܶܠܽܘ ܐܶܢܳܐ ܠܳܐ ܐܶܬ݂ܺܝܬ݂ ܡܰܠܠܶܬ݂ ܥܰܡܗܽܘܢ ܠܰܝܬ݁ ܗ̱ܘܳܬ݂<EOS>ܠܗܽܘܢ ܚܛܺܝܬ݂ܳܐ <EOS> ܗܳܫܳܐ ܕ݁ܶܝܢ ܠܰܝܬ݁ ܠܗܽܘܢ ܥܶܠܬ݂ܳܐ ܥܰܠ ܐܰܦ݁ܰܝ̈ ܚܛܺܝܬ݂ܗܽܘܢ<EOS>ܡܰܢ ܕ݁ܠܺܝ ܣܳܢܶܐ <EOS> ܘܳܐܦ݂ ܠܳܐܒ݂ܝ ܣܳܢܶܐ<EOS>ܘܶܐܠܽܘ ܥܒ݂ܳܕ݂ܶܐ̈ ܠܳܐ ܥܶܒ݂ܕ݁ܶܬ݂ ܠܥܺܢܰܝܗܽܘܢ̈ ܐܰܝܠܶܝܢ ܕ݁ܐ̱ܢܳܫ<EOS>ܐ̱ܚܪܺܝܢ ܠܳܐ ܥܒ݂ܰܕ݂ ܠܰܝܬ݁ ܗ̱ܘܳܐ ܠܗܽܘܢ ܚܛܺܝܬ݂ܳܐ <EOS> ܗܳܫܳܐ ܕ݁ܶܝܢ ܘܰܚܙܰܘ <EOS> ܘܰܣܢܰܘ <EOS>ܐܳܦ݂ ܠܺܝ ܘܳܐܦ݂ ܠܳܐܒ݂ܝ <EOS>ܕ݁ܬ݂ܶܬ݂ܡܰܠܶܐ ܡܶܠܬ݂ܳܐ ܕ݁ܰܟ݂ܬ݂ܺܝܒ݂ܳܐ ܒ݁ܢܳܡܽܘܣܗܽܘܢ ܇<EOS>ܕ݁ܰܣܢܰܐܘܽܢܝ ܡܰܓ݁ܳܢ<EOS>ܡܳܐ ܕ݁ܶܝܢ ܕ݁ܶܐܬ݂ܳܐ ܦ݁ܰܪܰܩܠܺܛܳܐ ܗܰܘ ܕ݁ܶܐܢܳܐ ܡܫܰܕ݁ܰܪ ܐ̱ܢܳܐ<EOS>ܠܟ݂ܽܘܢ ܡܶܢ ܠܘܳܬ݂ ܐܳܒ݂ܝ <EOS> ܪܽܘܚܳܐ ܕ݁ܰܫܪܳܪܳܐ ܗܰܘ ܕ݁ܡܶܢ ܠܘܳܬ݂ ܐܳܒ݂ܝ ܢܳܦ݂ܶܩ ܗܽܘ<EOS>ܢܰܣܗܶܕ݂ ܥܠܰܝ <EOS>ܐܳܦ݂ ܐܰܢ̱ܬ݁ܽܘܢ ܣܳܗܕ݁ܺܝܢ ܐܢ̱ܬ݁ܽܘܢ ܕ݁ܡܶܢ ܫܽܘܪܳܝܳܐ <EOS> ܥܰܡܝ<EOS>ܐܰܢ̱ܬ݁ܽܘܢ <EOS>ܗܳܠܶܝܢ ܡܰܠܠܶܬ݂ ܥܰܡܟ݂ܽܘܢ ܕ݁ܠܳܐ ܬ݁ܶܬ݂ܟ݁ܰܫܠܽܘܢ<EOS>ܢܰܦ݁ܩܽܘܢܳܟ݂ܽܘܢ ܓ݁ܶܝܪ ܡܶܢ ܟ݁ܢܽܘܫܳܬ݂ܗܽܘܢ̈ <EOS> ܘܬ݂ܺܐܬ݂ܶܐ ܫܳܥܬ݂ܳܐ<EOS>ܕ݁ܟ݂ܽܠ ܕ݁ܢܶܩܛܽܘܠܟ݂ܽܘܢ ܢܰܣܒ݁ܰܪ ܕ݁ܩܽܘܪܒ݁ܳܢܳܐ ܡܩܰܪܶܒ݂ ܠܰܐܠܳܗܳܐ <EOS>ܘܗܳܠܶܝܢ ܢܶܥܒ݁ܕ݂ܽܘܢ ܡܶܛܽܠ ܕ݁ܠܳܐ ܝܺܕ݂ܰܥܘ ܘܠܳܐ ܠܳܐܒ݂ܝ <EOS> ܘܠܳܐ<EOS>ܠܺܝ <EOS>ܗܳܠܶܝܢ ܡܰܠܠܶܬ݂ ܥܰܡܟ݂ܽܘܢ ܕ݁ܡܳܐ ܕ݁ܶܐܬ݂ܳܐ ܥܶܕ݁ܳܢܗܶܝܢ<EOS>ܬ݁ܶܥ̱ܗܕ݁ܽܘܢ ܐܶܢܶܝܢ̈ ܕ݁ܶܐܢܳܐ ܐܶܡܪܶܬ݂ ܠܟ݂ܽܘܢ ܇ ܗܳܠܶܝܢ ܕ݁ܶܝܢ ܡܶܢ ܩܕ݂ܺܝܡ ܠܳܐ<EOS>ܐܶܡܪܶܬ݂ ܠܟ݂ܽܘܢ ܕ݁ܥܰܡܟ݂ܽܘܢ ܗ̱ܘܺܝܬ݂ <EOS>ܗܳܫܳܐ ܕ݁ܶܝܢ ܐܳܙܶܠ ܐ̱ܢܳܐ ܠܘܳܬ݂ ܡܰܢ ܕ݁ܫܰܕ݁ܪܰܢܝ ܘܠܳܐ ܐ̱ܢܳܫ<EOS>ܡܶܢܟ݂ܽܘܢ ܡܫܰܐܶܠ ܠܺܝ <EOS> ܠܰܐܝܟ݁ܳܐ ܐܳܙܶܠ ܐܰܢ̱ܬ݁ <EOS>ܐܶܡܪܶܬ݂ ܠܟ݂ܽܘܢ ܓ݁ܶܝܪ ܗܳܠܶܝܢ ܘܶܐܬ݂ܳܬ݂ ܟ݁ܰܪܝܽܘܬ݂ܳܐ <EOS> ܘܰܡܠܳܬ݂<EOS>ܠܶܒ݁ܰܘܳܬ݂ܟ݂ܽܘܢ̈ <EOS>ܐܶܠܳܐ ܐܶܢܳܐ ܫܪܳܪܳܐ ܐܳܡܰܪ ܐ̱ܢܳܐ ܠܟ݂ܽܘܢ <EOS> ܕ݁ܦ݂ܰܩܳܚ ܠܟ݂ܽܘܢ <EOS>ܕ݁ܶܐܢܳܐ ܐܺܙܰܠ <EOS> ܐܶܢ ܓ݁ܶܝܪ ܐܶܢܳܐ ܠܳܐ ܐܳܙܶܠ ܐ̱ܢܳܐ ܦ݁ܰܪܰܩܠܺܛܳܐ ܠܳܐ ܐܳܬ݂ܶܐ<EOS>ܠܘܳܬ݂ܟ݂ܽܘܢ <EOS> ܐܶܢ ܕ݁ܶܝܢ ܐܺܙܰܠ ܐܶܫܰܕ݁ܪܺܝܘܗ̱ܝ ܠܘܳܬ݂ܟ݂ܽܘܢ <EOS>ܘܡܳܐ ܕ݁ܶܐܬ݂ܳܐ ܗܽܘ ܢܰܟ݁ܣܺܝܘܗ̱ܝ ܠܥܳܠܡܳܐ <EOS> ܥܰܠ ܚܛܺܝܬ݂ܳܐ ܘܥܰܠ<EOS>ܙܰܕ݁ܺܝܩܽܘܬ݂ܳܐ ܘܥܰܠ ܕ݁ܺܝܢܳܐ <EOS>ܥܰܠ ܚܛܺܝܬ݂ܳܐ <EOS> ܕ݁ܠܳܐ ܡܗܰܝܡܢܺܝܢ ܒ݁ܺܝ <EOS>ܥܰܠ ܙܰܕ݁ܺܝܩܽܘܬ݂ܳܐ ܕ݁ܶܝܢ <EOS> ܕ݁ܰܠܘܳܬ݂ ܐܳܒ݂ܝ ܐܳܙܶܠ ܐ̱ܢܳܐ ܘܠܳܐ<EOS>ܬ݁ܽܘܒ݂ ܚܳܙܶܝܢ ܐܢ̱ܬ݁ܽܘܢ ܠܺܝ <EOS>ܥܰܠ ܕ݁ܺܝܢܳܐ ܕ݁ܶܝܢ <EOS> ܕ݁ܰܐܪܟ݂ܽܘܢܳܐ ܕ݁ܥܳܠܡܳܐ ܗܳܢܳܐ ܕ݁ܺܝܢ ܗ̱ܽܘ<EOS><EOS>ܬ݁ܽܘܒ݂ ܣܰܓ݁ܺܝ ܐܺܝܬ݂ ܠܺܝ ܠܡܺܐܡܰܪ ܠܟ݂ܽܘܢ ܐܶܠܳܐ ܠܳܐ ܡܶܫܟ݁ܚܺܝܢ<EOS>ܐܢ̱ܬ݁ܽܘܢ ܠܡܶܐܚܰܕ݂ ܗܳܫܳܐ <EOS>ܡܳܐ ܕ݁ܶܐܬ݂ܳܐ ܕ݁ܶܝܢ ܪܽܘܚܳܐ ܕ݁ܰܫܪܳܪܳܐ ܗܽܘ ܢܕ݂ܰܒ݁ܰܪܟ݂ܽܘܢ<EOS>ܒ݁ܟ݂ܽܠܶܗ ܫܪܳܪܳܐ <EOS> ܠܳܐ ܓ݁ܶܝܪ ܢܡܰܠܶܠ ܡܶܢ ܪܶܥܝܳܢ ܢܰܦ݂ܫܶܗ <EOS> ܐܶܠܳܐ ܟ݁ܽܠ ܕ݁ܢܶܫܡܰܥ ܗܰܘ<EOS>ܢܡܰܠܶܠ <EOS> ܘܰܥܬ݂ܺܝܕ݂ܳܬ݂ܳܐ̈ ܢܰܘܕ݁ܰܥܟ݂ܽܘܢ <EOS>ܘܗܽܘ ܢܫܰܒ݁ܚܰܢܝ <EOS> ܡܶܛܽܠ ܕ݁ܡܶܢ ܕ݁ܺܝܠܝ ܢܶܣܰܒ݂ <EOS> ܘܰܢܚܰܘܶܝܟ݂ܽܘܢ<EOS><EOS>ܟ݁ܽܠ ܡܶܕ݁ܶܡ ܕ݁ܺܐܝܬ݂ ܠܳܐܒ݂ܝ <EOS> ܕ݁ܺܝܠܝ ܗ̱ܽܘ <EOS> ܡܶܛܽܠ ܗܳܢܳܐ<EOS>ܐܶܡܪܶܬ݂ ܠܟ݂ܽܘܢ ܕ݁ܡܶܢ ܕ݁ܺܝܠܝ ܢܶܣܰܒ݂ <EOS> ܘܰܢܚܰܘܶܝܟ݂ܽܘܢ<EOS>ܩܰܠܺܝܠ <EOS> ܘܠܳܐ ܬ݁ܶܚܙܽܘܢܳܢܝ <EOS> ܘܬ݂ܽܘܒ݂ ܩܰܠܺܝܠ <EOS> ܘܬ݂ܶܚܙܽܘܢܳܢܝ <EOS>ܕ݁ܳܐܙܶܠ ܐ̱ܢܳܐ ܠܘܳܬ݂ ܐܰܒ݂ܳܐ <EOS>ܘܶܐܡܰܪܘ ܗ̱ܘܰܘ ܬ݁ܰܠܡܺܝܕ݂ܰܘܗ̱ܝ̈ ܚܰܕ݂ ܠܚܰܕ݂ <EOS> ܡܳܢܳܐ ܗ̱ܝ ܗܳܕ݂ܶܐ<EOS>ܕ݁ܶܐܡܰܪ ܠܰܢ ܇ ܕ݁ܩܰܠܺܝܠ ܘܠܳܐ ܬ݁ܶܚܙܽܘܢܳܢܝ ܇ ܘܬ݂ܽܘܒ݂ ܩܰܠܺܝܠ ܘܬ݂ܶܚܙܽܘܢܳܢܝ <EOS> ܘܕ݂ܳܐܙܶܠ<EOS>ܐ̱ܢܳܐ ܠܘܳܬ݂ ܐܳܒ݂ܝ <EOS>ܘܳܐܡܪܺܝܢ ܗ̱ܘܰܘ <EOS> ܡܳܢܳܐ ܗ̱ܝ ܗܳܕ݂ܶܐ ܩܰܠܺܝܠ ܕ݁ܶܐܡܰܪ <EOS> ܠܳܐ<EOS>ܝܳܕ݂ܥܺܝܢܰܢ ܡܳܢܳܐ ܡܡܰܠܶܠ <EOS>ܝܶܫܽܘܥ ܕ݁ܶܝܢ ܝܺܕ݂ܰܥ ܕ݁ܒ݂ܳܥܶܝܢ ܗ̱ܘܰܘ ܠܰܡܫܰܐܳܠܽܘܬ݂ܶܗ <EOS> ܘܶܐܡܰܪ<EOS>ܠܗܽܘܢ <EOS> ܥܰܠ ܗܳܕ݂ܶܐ ܒ݁ܳܥܶܝܢ ܐܢ̱ܬ݁ܽܘܢ ܥܰܡ ܚܕ݂ܳܕ݂ܶܐ̈ ܇ ܕ݁ܶܐܡܪܶܬ݂ ܠܟ݂ܽܘܢ ܕ݁ܩܰܠܺܝܠ<EOS>ܘܠܳܐ ܬ݁ܶܚܙܽܘܢܳܢܝ ܘܬ݂ܽܘܒ݂ ܩܰܠܺܝܠ ܘܬ݂ܶܚܙܽܘܢܳܢܝ <EOS>ܐܰܡܺܝܢ ܐܰܡܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ <EOS> ܕ݁ܬ݂ܶܒ݂ܟ݁ܽܘܢ ܐܰܢ̱ܬ݁ܽܘܢ<EOS>ܘܬ݂ܶܐܠܽܘܢ <EOS> ܘܥܳܠܡܳܐ ܢܶܚܕ݁ܶܐ <EOS> ܘܰܠܟ݂ܽܘܢ ܬ݁ܶܟ݂ܪܶܐ <EOS> ܐܶܠܳܐ ܟ݁ܰܪܝܽܘܬ݂ܟ݂ܽܘܢ<EOS>ܠܚܰܕ݂ܽܘܬ݂ܳܐ ܬ݁ܶܗܘܶܐ <EOS>ܐܰܢ̱ܬ݁ܬ݂ܳܐ ܡܳܐ ܕ݁ܝܳܠܕ݁ܳܐ ܟ݁ܳܪܝܳܐ ܠܳܗ ܕ݁ܰܡܛܳܐ ܝܰܘܡܳܐ<EOS>ܕ݁ܡܰܘܠܳܕ݂ܳܗ <EOS> ܡܳܐ ܕ݁ܝܶܠܕ݁ܰܬ݂ ܕ݁ܶܝܢ ܒ݁ܪܳܐ ܠܳܐ ܥ̱ܳܗܕ݁ܳܐ ܐܽܘܠܨܳܢܳܗ ܡܶܛܽܠ<EOS>ܚܰܕ݂ܽܘܬ݂ܳܐ ܕ݁ܶܐܬ݂ܺܝܠܶܕ݂ ܒ݁ܰܪܢܳܫܳܐ ܒ݁ܥܳܠܡܳܐ <EOS>ܐܳܦ݂ ܐܰܢ̱ܬ݁ܽܘܢ ܗܳܫܳܐ ܟ݁ܰܪܝܳܐ ܠܟ݂ܽܘܢ <EOS> ܬ݁ܽܘܒ݂ ܕ݁ܶܝܢ<EOS>ܐܶܚܙܶܝܟ݂ܽܘܢ <EOS> ܘܢܶܚܕ݁ܶܐ ܠܶܒ݁ܟ݂ܽܘܢ ܁ ܘܚܰܕ݂ܘܰܬ݂ܟ݂ܽܘܢ <EOS> ܠܳܐ ܐ̱ܢܳܫ ܢܳܣܶܒ݂ ܡܶܢܟ݂ܽܘܢ<EOS><EOS>ܘܰܒ݂ܗܰܘ ܝܰܘܡܳܐ ܠܺܝ ܠܳܐ ܬ݁ܶܫܶܐܠܽܘܢ ܡܶܕ݁ܶܡ <EOS> ܐܰܡܺܝܢ ܐܰܡܺܝܢ<EOS>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܟ݂ܽܠ ܡܶܕ݁ܶܡ ܕ݁ܬ݂ܶܫܶܐܠܽܘܢ ܠܳܐܒ݂ܝ ܒ݁ܫܶܡܝ <EOS> ܢܶܬ݁ܶܠ ܠܟ݂ܽܘܢ<EOS><EOS>ܥܕ݂ܰܡܳܐ ܠܗܳܫܳܐ ܠܳܐ ܫܶܐܠܬ݁ܽܘܢ ܡܶܕ݁ܶܡ ܒ݁ܫܶܡܝ <EOS> ܫܰܐܠܘ<EOS>ܘܬ݂ܶܣܒ݂ܽܘܢ <EOS> ܕ݁ܬ݂ܶܗܘܶܐ ܚܰܕ݂ܘܰܬ݂ܟ݂ܽܘܢ ܡܫܰܡܠܝܳܐ<EOS>ܗܳܠܶܝܢ ܒ݁ܦ݂ܶܠܳܐܬ݂ܳܐ̈ ܡܰܠܠܶܬ݂ ܥܰܡܟ݂ܽܘܢ <EOS> ܐܳܬ݂ܝܳܐ ܕ݁ܶܝܢ<EOS>ܫܳܥܬ݂ܳܐ ܐܶܡܰܬ݂ܝ ܕ݁ܠܳܐ ܐܶܡܰܠܶܠ ܥܰܡܟ݂ܽܘܢ ܒ݁ܦ݂ܶܠܳܐܬ݂ܳܐ̈ <EOS> ܐܶܠܳܐ ܥܺܝܢ ܒ݁ܰܓ݂ܠܶܐ<EOS>ܐܶܒ݂ܰܕ݁ܶܩ ܠܟ݂ܽܘܢ ܥܰܠ ܐܰܒ݂ܳܐ <EOS>ܒ݁ܗܰܘ ܝܰܘܡܳܐ ܕ݁ܬ݂ܶܫܶܐܠܽܘܢ ܒ݁ܫܶܡܝ <EOS> ܘܠܳܐ ܐܳܡܰܪ ܐ̱ܢܳܐ ܠܟ݂ܽܘܢ<EOS>ܕ݁ܶܐܢܳܐ ܐܶܒ݂ܥܶܐ ܡܶܢ ܐܰܒ݂ܳܐ ܥܠܰܝܟ݁ܽܘܢ ܇<EOS>ܗܽܘ ܓ݁ܶܝܪ ܐܰܒ݂ܳܐ ܪܳܚܶܡ ܠܟ݂ܽܘܢ <EOS> ܕ݁ܰܐܢ̱ܬ݁ܽܘܢ ܪܚܶܡܬ݁ܽܘܢܳܢܝ <EOS>ܘܗܰܝܡܶܢܬ݁ܽܘܢ ܕ݁ܶܐܢܳܐ ܡܶܢ ܠܘܳܬ݂ ܐܰܠܳܗܳܐ ܢܶܦ݂ܩܶܬ݂ <EOS>ܢܶܦ݂ܩܶܬ݂ ܡܶܢ ܠܘܳܬ݂ ܐܰܒ݂ܳܐ <EOS> ܘܶܐܬ݂ܺܝܬ݂ ܠܥܳܠܡܳܐ <EOS> ܘܬ݂ܽܘܒ݂<EOS>ܫܳܒ݂ܶܩ ܐ̱ܢܳܐ ܠܥܳܠܡܳܐ <EOS> ܘܳܐܙܶܠ ܐ̱ܢܳܐ ܠܺܝ ܠܘܳܬ݂ ܐܰܒ݂ܳܐ <EOS>ܐܳܡܪܺܝܢ ܠܶܗ ܬ݁ܰܠܡܺܝܕ݂ܰܘܗ̱ܝ̈ <EOS> ܗܳܐ ܗܳܫܳܐ ܓ݁ܰܠܝܳܐܝܺܬ݂ ܡܡܰܠܶܠ<EOS>ܐܰܢ̱ܬ݁ ܘܦ݂ܶܠܶܐܬ݂ܳܐ ܘܠܳܐ ܚܕ݂ܳܐ ܐܳܡܰܪ ܐܰܢ̱ܬ݁ <EOS>ܗܳܫܳܐ ܝܳܕ݂ܥܺܝܢ ܚ̱ܢܰܢ ܕ݁ܟ݂ܽܠ ܡܶܕ݁ܶܡ ܝܳܕ݂ܰܥ ܐܰܢ̱ܬ݁ <EOS> ܘܠܳܐ<EOS>ܣܢܺܝܩ ܐܰܢ̱ܬ݁ ܕ݁ܐ̱ܢܳܫ ܢܫܰܐܠܳܟ݂ <EOS> ܒ݁ܗܳܕ݂ܶܐ ܡܗܰܝܡܢܺܝܢ ܚ̱ܢܰܢ ܕ݁ܡܶܢ ܐܰܠܳܗܳܐ ܢܦ݂ܰܩܬ݁<EOS>ܐܳܡܰܪ ܠܗܽܘܢ ܝܶܫܽܘܥ <EOS> ܗܰܝܡܶܢܘ <EOS>ܕ݁ܗܳܐ ܐܳܬ݂ܝܳܐ ܫܳܥܬ݂ܳܐ ܘܗܳܫܳܐ ܐܶܬ݂ܳܬ݂ ܕ݁ܬ݂ܶܬ݂ܒ݁ܰܕ݁ܪܽܘܢ<EOS>ܐ̱ܢܳܫ ܠܰܐܬ݂ܪܶܗ <EOS> ܘܬ݂ܶܫܒ݁ܩܽܘܢܳܢܝ ܒ݁ܰܠܚܽܘܕ݂ܰܝ <EOS> ܘܠܳܐ ܗܘܺܝܬ݂ ܒ݁ܰܠܚܽܘܕ݂ܰܝ <EOS> ܕ݁ܰܐܒ݂ܳܐ<EOS>ܥܰܡܝ ܗ̱ܽܘ <EOS>ܗܳܠܶܝܢ ܐܶܡܪܶܬ݂ ܠܟ݂ܽܘܢ <EOS> ܕ݁ܒ݂ܺܝ ܢܶܗܘܶܐ ܠܟ݂ܽܘܢ ܫܠܳܡܳܐ <EOS>ܒ݁ܥܳܠܡܳܐ ܗܳܘܶܐ ܠܟ݂ܽܘܢ ܐܽܘܠܨܳܢܳܐ <EOS> ܐܶܠܳܐ ܐܶܬ݂ܠܰܒ̱݁ܒ݂ܘ <EOS> ܐܶܢܳܐ ܙܟ݂ܺܝܬ݂ܶܗ ܠܥܳܠܡܳܐ<EOS>ܗܳܠܶܝܢ ܡܰܠܶܠ ܝܶܫܽܘܥ ܁ ܘܰܐܪܺܝܡ ܥܰܝܢܰܘܗ̱ܝ̈ ܠܰܫܡܰܝܳܐ <EOS> ܘܶܐܡܰܪ <EOS>ܐܳܒ݂ܝ <EOS> ܐܶܬ݂ܳܬ݂ ܫܳܥܬ݂ܳܐ <EOS> ܫܰܒ݁ܰܚ ܒ݁ܪܳܟ݂ <EOS> ܕ݁ܰܒ݂ܪܳܟ݂ ܢܫܰܒ݁ܚܳܟ݂ <EOS>ܐܰܝܟ݁ܰܢܳܐ ܕ݁ܝܰܗ̱ܒ݂ܬ݁ ܠܶܗ ܫܽܘܠܛܳܢܳܐ ܥܰܠ ܟ݁ܽܠ ܒ݁ܣܰܪ <EOS> ܕ݁ܟ݂ܽܠ<EOS>ܡܳܐ ܕ݁ܝܰܗ̱ܒ݂ܬ݁ ܠܶܗ <EOS> ܢܶܬ݁ܶܠ ܠܶܗ ܚܰܝܶܐ̈ ܕ݁ܰܠܥܳܠܰܡ <EOS>ܗܳܠܶܝܢ ܐܶܢܽܘܢ ܕ݁ܶܝܢ ܚܰܝܶܐ̈ ܕ݁ܰܠܥܳܠܰܡ <EOS> ܕ݁ܢܶܕ݁ܥܽܘܢܳܟ݂ <EOS>ܕ݁ܰܐܢ̱ܬ݁ ܐܰܢ̱ܬ݁ ܐܰܠܳܗܳܐ ܕ݁ܰܫܪܳܪܳܐ ܒ݁ܰܠܚܽܘܕ݂ܰܝܟ݁ ܇ ܘܡܰܢ ܕ݁ܫܰܕ݁ܰܪܬ݁ ܝܶܫܽܘܥ ܡܫܺܝܚܳܐ<EOS><EOS>ܐܶܢܳܐ ܫܰܒ݁ܰܚܬ݁ܳܟ݂ ܒ݁ܰܐܪܥܳܐ <EOS> ܥܒ݂ܳܕ݂ܳܐ ܗܰܘ ܕ݁ܝܰܗ̱ܒ݂ܬ݁ ܠܺܝ<EOS>ܕ݁ܶܐܥܒ݁ܶܕ݂ ܁ ܫܰܠܶܡܬ݁ܶܗ <EOS>ܘܗܳܫܳܐ ܫܰܒ݁ܰܚܰܝܢܝ ܐܰܢ̱ܬ݁ ܐܳܒ݂ܝ ܠܘܳܬ݂ܳܟ݂ ܒ݁ܗܰܘ ܫܽܘܒ݂ܚܳܐ<EOS>ܕ݁ܺܐܝܬ݂ ܗ̱ܘܳܐ ܠܺܝ ܠܘܳܬ݂ܳܟ݂ ܡܶܢ ܩܕ݂ܳܡ ܕ݁ܢܶܗܘܶܐ ܥܳܠܡܳܐ <EOS>ܐܰܘܕ݁ܥܶܬ݂ ܫܡܳܟ݂ ܠܰܒ݂ܢܰܝ̈ ܐ̱ܢܳܫܳܐ ܗܳܢܽܘܢ ܕ݁ܝܰܗ̱ܒ݂ܬ݁ ܠܺܝ ܡܶܢ<EOS>ܥܳܠܡܳܐ ܕ݁ܺܝܠܳܟ݂ ܗ̱ܘܰܘ <EOS> ܘܠܺܝ ܝܰܗ̱ܒ݂ܬ݁ ܐܶܢܽܘܢ <EOS> ܘܰܢܛܰܪܘ ܡܶܠܬ݂ܳܟ݂ <EOS>ܗܳܫܳܐ ܝܶܕ݂ܥܶܬ݂ ܕ݁ܟ݂ܽܠ ܡܳܐ ܕ݁ܝܰܗ̱ܒ݂ܬ݁ ܠܺܝ ܡܶܢ ܠܘܳܬ݂ܳܟ݂ ܗ̱ܽܘ<EOS><EOS>ܕ݁ܡܶܠܶܐ̈ ܕ݁ܝܰܗ̱ܒ݂ܬ݁ ܠܺܝ <EOS> ܝܶܗܒ݁ܶܬ݂ ܠܗܽܘܢ <EOS> ܘܗܶܢܽܘܢ ܩܰܒ݁ܶܠܘ <EOS>ܘܺܝܕ݂ܰܥܘ ܫܰܪܺܝܪܳܐܝܺܬ݂ ܕ݁ܡܶܢ ܠܘܳܬ݂ܳܟ݂ ܢܶܦ݂ܩܶܬ݂ <EOS> ܘܗܰܝܡܶܢܘ ܕ݁ܰܐܢ̱ܬ݁ ܫܰܕ݁ܰܪܬ݁ܳܢܝ<EOS><EOS>ܘܶܐܢܳܐ ܥܠܰܝܗܽܘܢ ܒ݁ܳܥܶܐ ܐ̱ܢܳܐ <EOS> ܠܳܐ ܗ̱ܘܳܐ ܥܰܠ ܥܳܠܡܳܐ ܒ݁ܳܥܶܐ<EOS>ܐ̱ܢܳܐ <EOS> ܐܶܠܳܐ ܥܰܠ ܗܳܢܽܘܢ ܕ݁ܝܰܗ̱ܒ݂ܬ݁ ܠܺܝ ܕ݁ܕ݂ܺܝܠܳܟ݂ ܐܶܢܽܘܢ <EOS>ܘܟ݂ܽܠ ܡܶܕ݁ܶܡ ܕ݁ܕ݂ܺܝܠܝ ܗ̱ܽܘ <EOS> ܕ݁ܺܝܠܳܟ݂ ܗ̱ܽܘ <EOS> ܘܕ݂ܺܝܠܳܟ݂ <EOS>ܕ݁ܺܝܠܝ ܗ̱ܽܘ <EOS> ܘܰܡܫܰܒ݁ܰܚ ܐ̱ܢܳܐ ܒ݁ܗܽܘܢ <EOS>ܡܶܟ݁ܺܝܠ ܠܳܐ ܗܘܺܝܬ݂ ܒ݁ܥܳܠܡܳܐ <EOS> ܘܗܳܠܶܝܢ ܒ݁ܥܳܠܡܳܐ ܐܶܢܽܘܢ <EOS>ܘܶܐܢܳܐ ܠܘܳܬ݂ܳܟ݂ ܐܳܬ݂ܶܐ ܐ̱ܢܳܐ <EOS> ܐܰܒ݂ܳܐ ܩܰܕ݁ܺܝܫܳܐ <EOS> ܛܰܪ ܐܶܢܽܘܢ ܒ݁ܰܫܡܳܟ݂ ܇ ܗܰܘ<EOS>ܕ݁ܝܰܗ̱ܒ݂ܬ݁ ܠܺܝ <EOS> ܕ݁ܢܶܗܘܽܘܢ ܚܰܕ݂ ܐܰܝܟ݁ܰܢܳܐ ܕ݁ܰܚܢܰܢ <EOS>ܟ݁ܰܕ݂ ܥܰܡܗܽܘܢ ܗܘܺܝܬ݂ ܒ݁ܥܳܠܡܳܐ <EOS> ܐܶܢܳܐ ܢܳܛܰܪ ܗ̱ܘܺܝܬ݂ ܠܗܽܘܢ<EOS>ܒ݁ܰܫܡܳܟ݂ <EOS> ܠܰܐܝܠܶܝܢ ܕ݁ܝܰܗ̱ܒ݂ܬ݁ ܠܺܝ ܢܶܛܪܶܬ݂ <EOS> ܘܐ̱ܢܳܫ ܡܶܢܗܽܘܢ ܠܳܐ ܐܶܒ݂ܰܕ݂ ܁ ܐܶܠܳܐ<EOS>ܒ݁ܪܶܗ ܕ݁ܰܐܒ݂ܕ݁ܳܢܳܐ <EOS> ܕ݁ܢܶܬ݂ܡܰܠܶܐ ܟ݁ܬ݂ܳܒ݂ܳܐ <EOS>ܗܳܫܳܐ ܕ݁ܶܝܢ ܠܘܳܬ݂ܳܟ݂ ܐܳܬ݂ܶܐ ܐ̱ܢܳܐ ܘܗܳܠܶܝܢ ܡܡܰܠܶܠ ܐ̱ܢܳܐ<EOS>ܒ݁ܥܳܠܡܳܐ <EOS> ܕ݁ܬ݂ܶܗܘܶܐ ܚܰܕ݂ܘܰܬ݂ܝ ܡܫܰܡܠܝܳܐ ܒ݁ܗܽܘܢ <EOS>ܐܶܢܳܐ ܝܶܗܒ݁ܶܬ݂ ܠܗܽܘܢ ܡܶܠܬ݂ܳܟ݂ <EOS> ܘܥܳܠܡܳܐ ܣܢܳܐ ܐܶܢܽܘܢ <EOS> ܕ݁ܠܳܐ<EOS>ܗ̱ܘܰܘ ܡܶܢ ܥܳܠܡܳܐ <EOS> ܐܰܝܟ݁ܰܢܳܐ ܕ݁ܶܐܢܳܐ ܠܳܐ ܗ̱ܘܺܝܬ݂ ܡܶܢ ܥܳܠܡܳܐ <EOS>ܠܳܐ ܗ̱ܘܳܐ ܕ݁ܬ݂ܶܫܩܽܘܠ ܐܶܢܽܘܢ ܡܶܢ ܥܳܠܡܳܐ ܒ݁ܳܥܶܐ ܐ̱ܢܳܐ ܐܶܠܳܐ<EOS>ܕ݁ܬ݂ܶܛܰܪ ܐܶܢܽܘܢ ܡܶܢ ܒ݁ܺܝܫܳܐ <EOS>ܠܳܐ ܗ̱ܘܰܘ ܓ݁ܶܝܪ ܡܶܢ ܥܳܠܡܳܐ ܐܰܝܟ݁ܰܢܳܐ ܕ݁ܶܐܢܳܐ ܠܳܐ ܗ̱ܘܺܝܬ݂<EOS>ܡܶܢ ܥܳܠܡܳܐ <EOS>ܐܰܒ݂ܳܐ <EOS> ܩܰܕ݁ܶܫ ܐܶܢܽܘܢ ܒ݁ܰܫܪܳܪܳܟ݂ <EOS> ܕ݁ܡܶܠܬ݂ܳܟ݂ ܕ݁ܺܝܠܳܟ݂ <EOS>ܫܪܳܪܳܐ ܗ̱ܝ <EOS>ܐܰܝܟ݁ܰܢܳܐ ܕ݁ܠܺܝ ܫܰܕ݁ܰܪܬ݁ ܠܥܳܠܡܳܐ ܐܳܦ݂ ܐܶܢܳܐ ܫܰܕ݁ܪܶܬ݂<EOS>ܐܶܢܽܘܢ ܠܥܳܠܡܳܐ <EOS>ܘܥܰܠ ܐܰܦ݁ܰܝܗܽܘܢ̈ ܐܶܢܳܐ ܡܩܰܕ݁ܶܫ ܐ̱ܢܳܐ ܢܰܦ݂ܫܝ <EOS> ܕ݁ܢܶܗܘܽܘܢ ܐܳܦ݂<EOS>ܗܶܢܽܘܢ ܡܩܰܕ݁ܫܺܝܢ ܒ݁ܰܫܪܳܪܳܐ <EOS>ܘܠܳܐ ܗ̱ܘܳܐ ܥܰܠ ܐܰܦ݁ܰܝ̈ ܗܳܠܶܝܢ ܒ݁ܳܥܶܐ ܐ̱ܢܳܐ ܒ݁ܰܠܚܽܘܕ݂ ܐܶܠܳܐ<EOS>ܐܳܦ݂ ܥܰܠ ܐܰܦ݁ܰܝ̈ ܐܰܝܠܶܝܢ ܕ݁ܰܡܗܰܝܡܢܺܝܢ ܒ݁ܺܝ ܒ݁ܡܶܠܰܬ݂ܗܽܘܢ <EOS>ܕ݁ܟ݂ܽܠܗܽܘܢ ܢܶܗܘܽܘܢ ܚܰܕ݂ <EOS> ܐܰܝܟ݁ܰܢܳܐ ܕ݁ܰܐܢ̱ܬ݁ ܐܳܒ݂ܝ ܒ݁ܺܝ ܁<EOS>ܘܶܐܢܳܐ ܒ݁ܳܟ݂ <EOS> ܕ݁ܳܐܦ݂ ܗܶܢܽܘܢ ܒ݁ܰܢ <EOS> ܚܰܕ݂ ܢܶܗܘܽܘܢ <EOS> ܕ݁ܰܢܗܰܝܡܶܢ ܥܳܠܡܳܐ ܕ݁ܰܐܢ̱ܬ݁<EOS>ܫܰܕ݁ܰܪܬ݁ܳܢܝ <EOS>ܘܶܐܢܳܐ ܫܽܘܒ݂ܚܳܐ ܕ݁ܝܰܗ̱ܒ݂ܬ݁ ܠܺܝ <EOS> ܝܶܗܒ݁ܶܬ݂ ܠܗܽܘܢ ܁ ܕ݁ܢܶܗܘܽܘܢ<EOS>ܚܰܕ݂ <EOS> ܐܰܝܟ݁ܰܢܳܐ ܕ݁ܰܚܢܰܢ ܚܰܕ݂ ܚܢܰܢ <EOS>ܐܶܢܳܐ ܒ݁ܗܽܘܢ <EOS> ܘܰܐܢ̱ܬ݁ ܒ݁ܺܝ <EOS> ܕ݁ܢܶܗܘܽܘܢ ܓ݁ܡܺܝܪܺܝܢ ܠܚܰܕ݂ <EOS>ܘܰܕ݂ܢܶܕ݁ܰܥ ܥܳܠܡܳܐ ܕ݁ܰܐܢ̱ܬ݁ ܫܰܕ݁ܰܪܬ݁ܳܢܝ <EOS> ܘܕ݂ܰܐܚܶܒ݂ܬ݂ ܐܶܢܽܘܢ <EOS> ܐܰܝܟ݁ܰܢܳܐ ܕ݁ܳܐܦ݂<EOS>ܠܺܝ ܐܰܚܶܒ݂ܬ݁ <EOS>ܐܰܒ݂ܳܐ <EOS> ܗܳܢܽܘܢ ܕ݁ܝܰܗ̱ܒ݂ܬ݁ ܠܺܝ ܨܳܒ݂ܶܐ ܐ̱ܢܳܐ ܕ݁ܰܐܬ݂ܰܪ<EOS>ܕ݁ܶܐܢܳܐ <EOS> ܐܳܦ݂ ܗܶܢܽܘܢ ܢܶܗܘܽܘܢ ܥܰܡܝ <EOS> ܕ݁ܢܶܗܘܽܘܢ ܚܳܙܶܝܢ ܫܽܘܒ݂ܚܳܐ ܕ݁ܺܝܠܝ <EOS> ܗܰܘ<EOS>ܕ݁ܝܰܗ̱ܒ݂ܬ݁ ܠܺܝ <EOS> ܕ݁ܰܐܚܶܒ݂ܬ݁ܳܢܝ ܡܶܢ ܩܕ݂ܳܡ ܬ݁ܰܪܡܝܳܬ݂ܶܗ̈ ܕ݁ܥܳܠܡܳܐ <EOS>ܐܳܒ݂ܝ ܟ݁ܺܐܢܳܐ ܁ ܘܥܳܠܡܳܐ ܠܳܐ ܝܰܕ݂ܥܳܟ݂ ܐܶܢܳܐ ܕ݁ܶܝܢ<EOS>ܝܺܕ݂ܰܥܬ݁ܳܟ݂ <EOS> ܘܗܶܢܽܘܢ ܝܺܕ݂ܰܥܘ <EOS> ܕ݁ܰܐܢ̱ܬ݁ ܫܰܕ݁ܰܪܬ݁ܳܢܝ <EOS>ܘܰܐܘܕ݁ܥܶܬ݂ ܐܶܢܽܘܢ ܫܡܳܟ݂ ܘܡܰܘܕ݁ܰܥ ܐ̱ܢܳܐ <EOS> ܕ݁ܚܽܘܒ݁ܳܐ ܗܰܘ<EOS>ܕ݁ܰܐܚܶܒ݂ܬ݁ܳܢܝ <EOS> ܢܶܗܘܶܐ ܒ݁ܗܽܘܢ <EOS> ܘܶܐܢܳܐ ܐܶܗܘܶܐ ܒ݁ܗܽܘܢ<EOS>ܗܳܠܶܝܢ ܐܶܡܰܪ ܝܶܫܽܘܥ ܘܰܢܦ݂ܰܩ ܥܰܡ ܬ݁ܰܠܡܺܝܕ݂ܰܘܗ̱ܝ̈ ܠܥܶܒ݂ܪܳܐ<EOS>ܕ݁ܰܪܓ݂ܶܠܬ݁ܳܐ ܕ݁ܩܶܕ݂ܪܽܘܢ ܁ ܐܰܬ݂ܰܪ ܕ݁ܺܐܝܬ݂ ܗ̱ܘܳܬ݂ ܓ݁ܰܢܬ݂ܳܐ <EOS> ܐܰܝܟ݁ܳܐ ܕ݁ܥܰܠ ܗܽܘ<EOS>ܘܬ݂ܰܠܡܺܝܕ݂ܰܘܗ̱ܝ̈<EOS>ܝܳܕ݂ܰܥ ܗ̱ܘܳܐ ܕ݁ܶܝܢ ܐܳܦ݂ ܝܺܗܽܘܕ݂ܳܐ ܡܰܫܠܡܳܢܳܐ ܠܕ݂ܽܘܟ݁ܬ݂ܳܐ ܗܳܝ <EOS>ܡܶܛܽܠ ܕ݁ܣܰܓ݁ܺܝ ܙܰܒ݂ܢܳܐ ܟ݁ܳܢܶܫ ܗ̱ܘܳܐ ܬ݁ܰܡܳܢ ܝܶܫܽܘܥ ܥܰܡ ܬ݁ܰܠܡܺܝܕ݂ܰܘܗ̱ܝ̈ <EOS>ܗܽܘ ܗܳܟ݂ܺܝܠ ܝܺܗܽܘܕ݂ܳܐ ܕ݁ܒ݂ܰܪ ܐܶܣܦ݁ܺܝܪ <EOS> ܘܡܶܢ ܠܘܳܬ݂ ܪܰܒ݁ܰܝ̈<EOS>ܟ݁ܳܗܢܶܐ̈ ܘܰܦ݂ܪܺܝܫܶܐ̈ ܁ ܕ݁ܒ݂ܰܪ ܕ݁ܰܚܫܶܐ̈ ܘܶܐܬ݂ܳܐ ܠܬ݂ܰܡܳܢ ܁ ܥܰܡ ܢܰܦ݂ܛܺܪܶܐ̈<EOS>ܘܠܰܡܦ݁ܺܝܕ݂ܶܐ̈ ܘܙܰܝܢܳܐ<EOS>ܝܶܫܽܘܥ ܕ݁ܶܝܢ ܕ݁ܝܳܕ݂ܰܥ ܗ̱ܘܳܐ ܟ݁ܽܠ ܡܶܕ݁ܶܡ ܕ݁ܳܐܬ݂ܶܐ ܥܠܰܘܗ̱ܝ<EOS>ܢܦ݂ܰܩ ܘܶܐܡܰܪ ܠܗܽܘܢ <EOS> ܠܡܰܢ ܒ݁ܳܥܶܝܢ ܐܢ̱ܬ݁ܽܘܢ <EOS>ܐܳܡܪܺܝܢ ܠܶܗ <EOS> ܠܝܶܫܽܘܥ ܢܳܨܪܳܝܳܐ <EOS> ܐܳܡܰܪ ܠܗܽܘܢ ܝܶܫܽܘܥ <EOS> ܐܶܢܳܐ<EOS>ܐ̱ܢܳܐ <EOS> ܩܳܐܶܡ ܗ̱ܘܳܐ ܕ݁ܶܝܢ ܐܳܦ݂ ܝܺܗܽܘܕ݂ܳܐ ܡܰܫܠܡܳܢܳܐ ܥܰܡܗܽܘܢ <EOS>ܘܟ݂ܰܕ݂ ܐܶܡܰܪ ܠܗܽܘܢ ܝܶܫܽܘܥ ܁ ܕ݁ܶܐܢܳܐ ܐ̱ܢܳܐ <EOS> ܐܶܙܰܠܘ<EOS>ܠܒ݂ܶܣܬ݁ܰܪܗܽܘܢ <EOS> ܘܰܢܦ݂ܰܠܘ ܥܰܠ ܐܰܪܥܳܐ <EOS>ܬ݁ܽܘܒ݂ ܫܰܐܶܠ ܐܶܢܽܘܢ ܝܶܫܽܘܥ <EOS> ܠܡܰܢ ܒ݁ܳܥܶܝܢ ܐܢ̱ܬ݁ܽܘܢ <EOS> ܗܶܢܽܘܢ<EOS>ܕ݁ܶܝܢ ܐܶܡܰܪܘ <EOS> ܠܝܶܫܽܘܥ ܢܳܨܪܳܝܳܐ <EOS>ܐܳܡܰܪ ܠܗܽܘܢ ܝܶܫܽܘܥ <EOS> ܐܶܡܪܶܬ݂ ܠܟ݂ܽܘܢ ܕ݁ܶܐܢܳܐ ܐ̱ܢܳܐ <EOS> ܘܶܐܢ ܠܺܝ<EOS>ܒ݁ܳܥܶܝܢ ܐܢ̱ܬ݁ܽܘܢ ܫܒ݂ܽܘܩܘ ܠܗܳܠܶܝܢ ܐܳܙܺܠ̱ܝܢ <EOS>ܕ݁ܬ݂ܶܫܠܰܡ ܡܶܠܬ݂ܳܐ ܕ݁ܶܐܡܰܪ <EOS> ܕ݁ܰܐܝܠܶܝܢ ܕ݁ܝܰܗ̱ܒ݂ܬ݁ ܠܺܝ ܠܳܐ<EOS>ܐܰܘܒ݁ܕ݂ܶܬ݂ ܡܶܢܗܽܘܢ ܐܳܦ݂ܠܳܐ ܚܰܕ݂<EOS>ܫܶܡܥܽܘܢ ܕ݁ܶܝܢ ܟ݁ܺܐܦ݂ܳܐ ܐܺܝܬ݂ ܗ̱ܘܳܐ ܥܠܰܘܗ̱ܝ ܣܰܦ݂ܣܺܪܳܐ <EOS>ܘܫܰܡܛܳܗ <EOS> ܘܰܡܚܳܝܗ̱ܝ ܠܥܰܒ݂ܕ݁ܶܗ ܕ݁ܪܰܒ݁ ܟ݁ܳܗܢܶܐ̈ <EOS> ܘܫܰܩܠܳܗ ܐܶܕ݂ܢܶܗ ܕ݁ܝܰܡܺܝܢܳܐ <EOS>ܫܡܶܗ ܕ݁ܶܝܢ ܕ݁ܥܰܒ݂ܕ݁ܳܐ <EOS> ܡܳܠܶܟ݂<EOS>ܘܶܐܡܰܪ ܝܶܫܽܘܥ ܠܟ݂ܺܐܦ݂ܳܐ <EOS> ܣܺܝܡ ܣܰܦ݂ܣܺܪܳܐ ܒ݁ܚܶܠܬ݂ܳܗ <EOS> ܟ݁ܳܣܳܐ<EOS>ܕ݁ܝܰܗ̱ܒ݂ ܠܺܝ ܐܳܒ݂ܝ ܠܳܐ ܐܶܫܬ݁ܶܝܘܗ̱ܝ<EOS>ܗܳܝܕ݁ܶܝܢ ܐܶܣܦ݁ܺܝܪ ܘܟ݁ܺܠܺܝܰܪܟ݂ܶܐ̈ ܁ ܘܕ݂ܰܚܫܶܐ̈ ܕ݁ܺܝܗܽܘܕ݂ܳܝܶܐ̈<EOS>ܐܰܚܕ݁ܽܘܗ̱ܝ ܠܝܶܫܽܘܥ <EOS> ܘܰܐܣܪܽܘܗ̱ܝ <EOS>ܘܰܐܝܬ݁ܝܽܘܗ̱ܝ ܠܘܳܬ݂ ܚܰܢܳܢ ܠܽܘܩܕ݂ܰܡ <EOS> ܡܶܛܽܠ ܕ݁ܰܚܡܽܘܗ̱ܝ ܗ̱ܘܳܐ<EOS>ܕ݁ܩܰܝܳܦ݂ܳܐ ܇ ܗܰܘ ܕ݁ܺܐܝܬ݂ܰܘܗ̱ܝ ܗ̱ܘܳܐ ܪܰܒ݁ ܟ݁ܳܗܢܶܐ̈ ܕ݁ܫܰܢ̱ܬ݁ܳܐ ܗܳܝ <EOS>ܐܺܝܬ݂ܰܘܗ̱ܝ ܗ̱ܘܳܐ ܕ݁ܶܝܢ ܩܰܝܳܦ݂ܳܐ ܗܰܘ ܕ݁ܰܡܠܰܟ݂ ܠܺܝܗܽܘܕ݂ܳܝܶܐ̈<EOS>܇ ܕ݁ܦ݂ܰܩܳܚ ܕ݁ܚܰܕ݂ ܓ݁ܰܒ݂ܪܳܐ ܢܡܽܘܬ݂ ܚܠܳܦ݂ ܥܰܡܳܐ<EOS>ܫܶܡܥܽܘܢ ܕ݁ܶܝܢ ܟ݁ܺܐܦ݂ܳܐ ܁ ܘܚܰܕ݂ ܡܶܢ ܬ݁ܰܠܡܺܝܕ݂ܶܐ̈ ܐ̱ܚܪܳܢܶܐ̈ <EOS>ܐܳܬ݂ܶܝܢ ܗ̱ܘܰܘ ܒ݁ܳܬ݂ܪܶܗ ܕ݁ܝܶܫܽܘܥ <EOS> ܠܗܰܘ ܕ݁ܶܝܢ ܬ݁ܰܠܡܺܝܕ݂ܳܐ <EOS> ܝܳܕ݂ܰܥ ܗ̱ܘܳܐ ܠܶܗ ܪܰܒ݁<EOS>ܟ݁ܳܗܢܶܐ̈ <EOS> ܘܥܰܠ ܥܰܡ ܝܶܫܽܘܥ ܠܕ݂ܳܪܬ݁ܳܐ <EOS>ܫܶܡܥܽܘܢ ܕ݁ܶܝܢ ܩܳܐܶܡ ܗ̱ܘܳܐ ܠܒ݂ܰܪ ܠܘܳܬ݂ ܬ݁ܰܪܥܳܐ <EOS> ܘܰܢܦ݂ܰܩ ܗܰܘ<EOS>ܬ݁ܰܠܡܺܝܕ݂ܳܐ ܐ̱ܚܪܺܢܳܐ ܁ ܕ݁ܝܳܕ݂ܰܥ ܗ̱ܘܳܐ ܠܶܗ ܪܰܒ݁ ܟ݁ܳܗܢܶܐ̈ ܘܶܐܡܰܪ ܠܢܳܛܪܰܬ݂<EOS>ܬ݁ܰܪܥܳܐ <EOS> ܘܰܐܥܠܶܗ ܠܫܶܡܥܽܘܢ<EOS>ܐܶܡܪܰܬ݂ ܕ݁ܶܝܢ ܥܠܰܝܡܬ݂ܳܐ ܢܳܛܪܰܬ݂ ܬ݁ܰܪܥܳܐ ܠܫܶܡܥܽܘܢ <EOS> ܠܡܳܐ<EOS>ܐܳܦ݂ ܐܰܢ̱ܬ݁ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܐܰܢ̱ܬ݁ ܕ݁ܗܳܢܳܐ ܓ݁ܰܒ݂ܪܳܐ ܐܳܡܰܪ ܠܳܗ ܠܳܐ<EOS>ܘܩܳܝܡܺܝܢ ܗ̱ܘܰܘ ܥܰܒ݂ܕ݁ܶܐ̈ ܘܕ݂ܰܚܫܶܐ̈ ܘܣܳܝܡܺܝܢ ܗ̱ܘܰܘ ܢܽܘܪܳܐ<EOS>ܕ݁ܢܶܫܚܢܽܘܢ ܁ ܡܶܛܽܠ ܕ݁ܩܰܪܺܝܫ ܗ̱ܘܳܐ <EOS> ܩܳܐܶܡ ܗ̱ܘܳܐ ܕ݁ܶܝܢ ܐܳܦ݂ ܫܶܡܥܽܘܢ ܥܰܡܗܽܘܢ <EOS>ܘܫܳܚܶܢ <EOS>ܪܰܒ݁ ܟ݁ܳܗܢܶܐ̈ ܕ݁ܶܝܢ ܫܰܐܠܶܗ ܠܝܶܫܽܘܥ ܁ ܥܰܠ ܬ݁ܰܠܡܺܝܕ݂ܰܘܗ̱ܝ̈<EOS>ܘܥܰܠ ܝܽܘܠܦ݁ܳܢܶܗ <EOS>ܘܶܐܡܰܪ ܠܶܗ ܝܶܫܽܘܥ <EOS> ܐܶܢܳܐ ܥܺܝܢ ܒ݁ܰܓ݂ܠܶܐ ܡܰܠܠܶܬ݂ ܥܰܡ ܥܰܡܳܐ <EOS>ܘܰܒ݂ܟ݂ܽܠܙܒ݂ܰܢ ܐܰܠܦ݂ܶܬ݂ ܒ݁ܰܟ݂ܢܽܘܫܬ݁ܳܐ <EOS> ܘܰܒ݂ܗܰܝܟ݁ܠܳܐ <EOS> ܐܰܝܟ݁ܳܐ ܕ݁ܟ݂ܽܠܗܽܘܢ<EOS>ܝܺܗܽܘܕ݂ܳܝܶܐ̈ ܡܶܬ݂ܟ݁ܰܢܫܺܝܢ <EOS> ܘܡܶܕ݁ܶܡ ܒ݁ܛܽܘܫܝܳܐ ܠܳܐ ܡܰܠܠܶܬ݂ <EOS>ܡܳܢܳܐ ܡܫܰܐܶܠ ܐܰܢ̱ܬ݁ ܠܺܝ <EOS> ܫܰܐܶܠ ܠܗܳܢܽܘܢ ܕ݁ܰܫܡܰܥܘ <EOS> ܡܳܢܳܐ<EOS>ܡܰܠܠܶܬ݂ ܥܰܡܗܽܘܢ <EOS> ܗܳܐ ܗܶܢܽܘܢ ܝܳܕ݂ܥܺܝܢ <EOS> ܟ݁ܽܠ ܡܶܕ݁ܶܡ ܕ݁ܶܐܡܪܶܬ݂<EOS>ܘܟ݂ܰܕ݂ ܗܳܠܶܝܢ ܐܶܡܰܪ ܚܰܕ݂ ܡܶܢ ܕ݁ܰܚܫܶܐ̈ ܕ݁ܩܳܐܶܡ ܗ̱ܘܳܐ <EOS>ܡܚܳܝܗ̱ܝ ܥܰܠ ܦ݁ܰܟ݁ܶܗ ܠܝܶܫܽܘܥ <EOS> ܘܶܐܡܰܪ ܠܶܗ <EOS> ܗܳܟ݂ܰܢܳܐ ܝܳܗܶܒ݂ ܐܰܢ̱ܬ݁ ܦ݁ܶܬ݂ܓ݂ܳܡܳܐ<EOS>ܠܪܰܒ݁ ܟ݁ܳܗܢܶܐ̈ <EOS>ܥܢܳܐ ܝܶܫܽܘܥ <EOS> ܘܶܐܡܰܪ ܠܶܗ <EOS> ܐܶܢ ܒ݁ܺܝܫܳܐܝܺܬ݂ ܡܰܠܠܶܬ݂ <EOS> ܐܰܣܗܶܕ݂<EOS>ܥܰܠ ܒ݁ܺܝܫܬ݁ܳܐ <EOS> ܘܶܐܢ ܕ݁ܶܝܢ ܫܰܦ݁ܺܝܪ <EOS> ܠܡܳܢܳܐ ܡܚܰܝܬ݁ܳܢܝ <EOS>ܚܰܢܳܢ ܕ݁ܶܝܢ ܫܰܕ݁ܰܪ ܠܝܶܫܽܘܥ <EOS> ܟ݁ܰܕ݂ ܐܰܣܺܝܪ ܠܘܳܬ݂ ܩܰܝܳܦ݂ܳܐ<EOS>ܪܰܒ݁ ܟ݁ܳܗܢܶܐ̈<EOS>ܘܫܶܡܥܽܘܢ ܟ݁ܺܐܦ݂ܳܐ ܩܳܐܶܡ ܗ̱ܘܳܐ ܘܫܳܚܶܢ <EOS> ܘܳܐܡܪܺܝܢ ܠܶܗ <EOS> ܠܡܳܐ<EOS>ܐܳܦ݂ ܐܰܢ̱ܬ݁ ܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܐܰܢ̱ܬ݁ ܘܗܽܘ ܟ݁ܦ݂ܰܪ <EOS> ܘܶܐܡܰܪ ܠܳܐ ܗ̱ܘܺܝܬ݂<EOS><EOS>ܐܳܡܰܪ ܠܶܗ ܚܰܕ݂ ܡܶܢ ܥܰܒ݂ܕ݁ܶܐ̈ ܕ݁ܪܰܒ݁ ܟ݁ܳܗܢܶܐ̈ <EOS> ܐ̱ܚܝܳܢܶܗ<EOS>ܕ݁ܗܰܘ ܕ݁ܰܦ݂ܣܰܩ ܗ̱ܘܳܐ ܫܶܡܥܽܘܢ ܐܶܕ݂ܢܶܗ <EOS> ܠܳܐ ܐܶܢܳܐ ܚܙܺܝܬ݂ܳܟ݂ ܥܰܡܶܗ ܒ݁ܓ݂ܰܢܬ݂ܳܐ<EOS><EOS>ܘܬ݂ܽܘܒ݂ ܟ݁ܦ݂ܰܪ ܫܶܡܥܽܘܢ <EOS> ܘܒ݂ܳܗ ܒ݁ܫܳܥܬ݂ܳܐ ܩܪܳܐ ܬ݁ܰܪܢܳܓ݂ܠܳܐ<EOS>ܐܰܝܬ݁ܝܽܘܗ̱ܝ ܕ݁ܶܝܢ ܠܝܶܫܽܘܥ ܡܶܢ ܠܘܳܬ݂ ܩܰܝܳܦ݂ܳܐ ܠܰܦ݁ܪܶܛܳܘܪܺܝܢ <EOS>ܘܺܐܝܬ݂ܰܘܗ̱ܝ ܗ̱ܘܳܐ ܨܰܦ݂ܪܳܐ <EOS> ܘܗܶܢܽܘܢ ܠܳܐ ܥܰܠܘ ܠܰܦ݁ܪܶܛܳܘܪܺܝܢ ܕ݁ܠܳܐ ܢܶܬ݂ܛܰܘܫܽܘܢ ܁<EOS>ܥܰܕ݂ ܐܳܟ݂ܠܺܝܢ ܦ݁ܶܨܚܳܐ <EOS>ܢܦ݂ܰܩ ܕ݁ܶܝܢ ܦ݁ܺܝܠܰܛܳܘܣ ܠܒ݂ܰܪ ܠܘܳܬ݂ܗܽܘܢ <EOS> ܘܶܐܡܰܪ ܠܗܽܘܢ <EOS>ܡܳܢܳܐ ܡܶܐܟ݂ܰܠ ܩܰܪܨܳܐ ܐܺܝܬ݂ ܠܟ݂ܽܘܢ ܥܰܠ ܓ݁ܰܒ݂ܪܳܐ ܗܳܢܳܐ <EOS>ܥܢܰܘ <EOS> ܘܳܐܡܪܺܝܢ ܠܶܗ <EOS> ܐܶܠܽܘ ܠܳܐ ܥܳܒ݂ܶܕ݂ ܒ݁ܺܝܫܳܬ݂ܳܐ̈ ܗ̱ܘܳܐ<EOS>ܐܳܦ݂ܠܳܐ ܠܳܟ݂ ܡܰܫܠܡܺܝܢ ܗ̱ܘܰܝܢ ܠܶܗ <EOS>ܐܳܡܰܪ ܠܗܽܘܢ ܦ݁ܺܝܠܰܛܳܘܣ <EOS> ܕ݁ܽܘܒ݂ܪܽܘܗ̱ܝ ܐܰܢ̱ܬ݁ܽܘܢ ܁<EOS>ܘܕ݂ܽܘܢܽܘܗ̱ܝ ܐܰܝܟ݂ ܢܳܡܽܘܣܟ݂ܽܘܢ <EOS> ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ <EOS> ܠܳܐ ܫܰܠܺܝܛ ܠܰܢ<EOS>ܠܡܶܩܛܰܠ ܠܐ̱ܢܳܫ <EOS>ܕ݁ܬ݂ܶܫܠܰܡ ܡܶܠܬ݂ܳܐ ܕ݁ܶܐܡܰܪ ܝܶܫܽܘܥ ܇ ܟ݁ܰܕ݂ ܡܰܘܕ݁ܰܥ ܒ݁ܰܐܝܢܳܐ<EOS>ܡܰܘܬ݁ܳܐ ܥܬ݂ܺܝܕ݂ ܕ݁ܰܢܡܽܘܬ݂<EOS>ܥܰܠ ܕ݁ܶܝܢ ܦ݁ܺܝܠܰܛܳܘܣ ܠܰܦ݁ܪܶܛܳܘܪܺܝܢ ܘܰܩܪܳܐ ܠܝܶܫܽܘܥ <EOS> ܘܶܐܡܰܪ<EOS>ܠܶܗ <EOS> ܐܰܢ̱ܬ݁ ܗ̱ܽܘ ܡܰܠܟ݁ܗܽܘܢ ܕ݁ܺܝܗܽܘܕ݂ܳܝܶܐ̈ <EOS>ܐܳܡܰܪ ܠܶܗ ܝܶܫܽܘܥ <EOS> ܡܶܢ ܢܰܦ݂ܫܳܟ݂ ܐܶܡܰܪܬ݁ ܗܳܕ݂ܶܐ ܐܰܘ<EOS>ܐ̱ܚܪܳܢܶܐ̈ ܐܶܡܰܪܘ ܠܳܟ݂ ܥܠܰܝ <EOS>ܐܳܡܰܪ ܠܶܗ ܦ݁ܺܝܠܰܛܳܘܣ <EOS> ܠܡܳܐ ܐܶܢܳܐ ܝܺܗܽܘܕ݂ܳܝܳܐ ܐ̱ܢܳܐ ܒ݁ܢܰܝ̈<EOS>ܥܰܡܳܟ݂ ܗ̱ܽܘ ܁ ܘܪܰܒ݁ܰܝ̈ ܟ݁ܳܗܢܶܐ̈ ܐܰܫܠܡܽܘܟ݂ ܠܺܝ <EOS> ܡܳܢܳܐ ܥܒ݂ܰܕ݁ܬ݁ <EOS>ܐܳܡܰܪ ܠܶܗ ܝܶܫܽܘܥ <EOS> ܡܰܠܟ݁ܽܘܬ݂ܝ ܕ݁ܺܝܠܝ <EOS> ܠܳܐ ܗܘܳܬ݂ ܡܶܢ ܗܳܢܳܐ<EOS>ܥܳܠܡܳܐ <EOS> ܐܶܠܽܘ ܡܶܢ ܥܳܠܡܳܐ ܗ̱ܘܳܬ݂ ܗܳܢܳܐ ܡܰܠܟ݁ܽܘܬ݂ܝ ܡܶܬ݂ܟ݁ܰܬ݁ܫܺܝܢ ܗ̱ܘܰܘ<EOS>ܡܫܰܡܫܳܢܰܝ̈ <EOS> ܕ݁ܠܳܐ ܐܶܫܬ݁ܠܶܡ ܠܺܝܗܽܘܕ݂ܳܝܶܐ̈ <EOS> ܗܳܫܳܐ ܕ݁ܶܝܢ ܡܰܠܟ݁ܽܘܬ݂ܝ ܕ݁ܺܝܠܝ <EOS> ܠܳܐ<EOS>ܗ̱ܘܳܬ݂ ܡܶܟ݁ܳܐ<EOS>ܐܳܡܰܪ ܠܶܗ ܦ݁ܺܝܠܰܛܳܘܣ <EOS> ܡܳܕ݂ܶܝܢ ܡܰܠܟ݁ܳܐ ܐܰܢ̱ܬ݁ <EOS> ܐܳܡܰܪ ܠܶܗ<EOS>ܝܶܫܽܘܥ <EOS> ܐܰܢ̱ܬ݁ ܐܶܡܰܪܬ݁ ܕ݁ܡܰܠܟ݁ܳܐ ܐ̱ܢܳܐ <EOS> ܐܶܢܳܐ ܠܗܳܕ݂ܶܐ ܝܺܠܺܝܕ݂ ܐ̱ܢܳܐ <EOS>ܘܰܠܗܳܕ݂ܶܐ ܐܶܬ݂ܺܝܬ݂ ܠܥܳܠܡܳܐ <EOS> ܕ݁ܰܐܣܗܶܕ݂ ܥܰܠ ܫܪܳܪܳܐ <EOS> ܟ݁ܽܠ ܡܰܢ ܕ݁ܺܐܝܬ݂ܰܘܗ̱ܝ ܡܶܢ<EOS>ܫܪܳܪܳܐ <EOS> ܫܳܡܰܥ ܩܳܠܝ <EOS>ܐܳܡܰܪ ܠܶܗ ܦ݁ܺܝܠܰܛܳܘܣ <EOS> ܡܳܢܰܘ ܫܪܳܪܳܐ <EOS> ܘܟ݂ܰܕ݂ ܐܶܡܰܪ ܗܳܕ݂ܶܐ<EOS>ܢܦ݂ܰܩ ܠܶܗ ܬ݁ܽܘܒ݂ ܠܘܳܬ݂ ܝܺܗܽܘܕ݂ܳܝܶܐ̈ <EOS> ܘܶܐܡܰܪ ܠܗܽܘܢ <EOS> ܐܶܢܳܐ ܐܳܦ݂ܠܳܐ ܚܕ݂ܳܐ ܥܶܠܬ݂ܳܐ<EOS>ܡܶܫܟ݁ܰܚ ܐ̱ܢܳܐ ܒ݁ܶܗ <EOS>ܥܝܳܕ݂ܳܐ ܕ݁ܶܝܢ ܐܺܝܬ݂ ܠܟ݂ܽܘܢ <EOS> ܕ݁ܚܰܕ݂ ܐܶܫܪܶܐ ܠܟ݂ܽܘܢ ܒ݁ܦ݂ܶܨܚܳܐ<EOS><EOS> ܨܳܒ݂ܶܝܢ ܐܢ̱ܬ݁ܽܘܢ ܗܳܟ݂ܺܝܠ ܐܶܫܪܶܐ ܠܟ݂ܽܘܢ ܠܗܳܢܳܐ ܡܰܠܟ݁ܳܐ ܕ݁ܺܝܗܽܘܕ݂ܳܝܶܐ̈<EOS>ܘܰܩܥܰܘ ܟ݁ܽܠܗܽܘܢ <EOS> ܘܳܐܡܪܺܝܢ <EOS> ܠܳܐ ܠܗܳܢܳܐ ܁ ܐܶܠܳܐ ܠܒ݂ܰܪ ܐܰܒ݁ܰܐ<EOS><EOS> ܐܺܝܬ݂ܰܘܗ̱ܝ ܗ̱ܘܳܐ ܕ݁ܶܝܢ ܗܳܢܳܐ ܁ ܒ݁ܰܪ ܐܰܒ݁ܰܐ <EOS> ܓ݁ܰܝܳܣܳܐ<EOS>ܗܳܝܕ݁ܶܝܢ ܦ݁ܺܝܠܰܛܳܘܣ ܢܰܓ݁ܕ݂ܶܗ ܠܝܶܫܽܘܥ <EOS>ܘܶܐܣܛܪܰܛܺܝܽܘܛܶܐ̈ ܓ݁ܕ݂ܰܠܘ ܟ݁ܠܺܝܠܳܐ ܡܶܢ ܟ݁ܽܘܒ݁ܶܐ̈ <EOS> ܘܣܳܡܘ ܠܶܗ<EOS>ܒ݁ܪܺܫܶܗ <EOS> ܘܟ݂ܰܣܝܽܘܗ̱ܝ ܢܰܚܬ݁ܶܐ̈ ܕ݁ܰܐܪܓ݁ܘܳܢܳܐ <EOS>ܘܳܐܡܪܺܝܢ ܗ̱ܘܰܘ ܫܠܳܡ ܠܳܟ݂ ܁ ܡܰܠܟ݁ܳܐ ܅ ܕ݁ܺܝܗܽܘܕ݂ܳܝܶܐ̈ <EOS>ܘܡܳܚܶܝܢ ܗ̱ܘܰܘ ܠܶܗ ܥܰܠ ܦ݁ܰܟ݁ܰܘܗ̱ܝ̈<EOS>ܘܰܢܦ݂ܰܩ ܦ݁ܺܝܠܰܛܳܘܣ ܬ݁ܽܘܒ݂ ܠܒ݂ܰܪ <EOS> ܘܶܐܡܰܪ ܠܗܽܘܢ <EOS> ܗܳܐ ܡܰܦ݁ܶܩ<EOS>ܐ̱ܢܳܐ ܠܶܗ ܠܟ݂ܽܘܢ <EOS> ܠܒ݂ܰܪ <EOS> ܕ݁ܬ݂ܶܕ݁ܥܽܘܢ ܕ݁ܠܳܐ ܡܶܫܟ݁ܰܚ ܐ̱ܢܳܐ ܒ݁ܳܬ݂ܪܶܗ <EOS> ܐܳܦ݂ܠܳܐ<EOS>ܚܕ݂ܳܐ ܥܶܠܬ݂ܳܐ <EOS>ܘܰܢܦ݂ܰܩ ܝܶܫܽܘܥ ܠܒ݂ܰܪ ܟ݁ܰܕ݂ ܐܺܝܬ݂ ܥܠܰܘܗ̱ܝ ܟ݁ܠܺܝܠܳܐ<EOS>ܕ݁ܟ݂ܽܘܒ݁ܶܐ̈ <EOS> ܘܢܰܚܬ݁ܶܐ̈ ܕ݁ܰܐܪܓ݁ܘܳܢܳܐ <EOS> ܘܶܐܡܰܪ ܠܗܽܘܢ ܦ݁ܺܝܠܰܛܳܘܣ <EOS> ܗܳܐ ܓ݁ܰܒ݂ܪܳܐ<EOS>ܟ݁ܰܕ݂ ܕ݁ܶܝܢ ܚܙܰܐܘܽܗ̱ܝ ܪܰܒ݁ܰܝ̈ ܟ݁ܳܗܢܶܐ̈ ܘܕ݂ܰܚܫܶܐ̈ ܩܥܰܘ<EOS>ܘܳܐܡܪܺܝܢ <EOS> ܨܠܽܘܒ݂ܳܝܗ̱ܝ ܁ ܨܠܽܘܒ݂ܳܝܗ̱ܝ ܐܳܡܰܪ ܠܗܽܘܢ ܦ݁ܺܝܠܰܛܳܘܣ <EOS> ܕ݁ܒ݂ܰܪܘ<EOS>ܐܰܢ̱ܬ݁ܽܘܢ ܘܙܽܘܩܦ݂ܽܘܗ̱ܝ <EOS> ܐܶܢܳܐ ܓ݁ܶܝܪ ܠܳܐ ܡܶܫܟ݁ܰܚ ܐ̱ܢܳܐ ܒ݁ܶܗ ܥܶܠܬ݂ܳܐ<EOS>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ <EOS> ܠܰܢ ܢܳܡܽܘܣܳܐ ܐܺܝܬ݂ ܠܰܢ <EOS> ܘܰܐܝܟ݂<EOS>ܕ݁ܰܒ݂ܢܳܡܽܘܣܰܢ <EOS> ܚܰܝܳܒ݂ ܗ̱ܽܘ ܡܰܘܬ݁ܳܐ ܕ݁ܰܥܒ݂ܰܕ݂ ܢܰܦ݂ܫܶܗ ܒ݁ܪܶܗ ܕ݁ܰܐܠܳܗܳܐ <EOS>ܟ݁ܰܕ݂ ܫܡܰܥ ܕ݁ܶܝܢ ܦ݁ܺܝܠܰܛܳܘܣ ܗܳܕ݂ܶܐ ܡܶܠܬ݂ܳܐ ܝܰܬ݁ܺܝܪܳܐܝܺܬ݂<EOS>ܕ݁ܚܶܠ <EOS>ܘܥܰܠ ܬ݁ܽܘܒ݂ ܠܰܦ݁ܪܶܛܳܘܪܺܝܢ <EOS> ܘܶܐܡܰܪ ܠܝܶܫܽܘܥ <EOS> ܐܰܝܡܶܟ݁ܳܐ ܐܰܢ̱ܬ݁<EOS><EOS> ܝܶܫܽܘܥ ܕ݁ܶܝܢ ܦ݁ܶܬ݂ܓ݂ܳܡܳܐ ܠܳܐ ܝܰܗ̱ܒ݂ ܠܶܗ<EOS>ܐܳܡܰܪ ܠܶܗ ܦ݁ܺܝܠܰܛܳܘܣ <EOS> ܥܰܡܝ ܠܳܐ ܡܡܰܠܶܠ ܐܰܢ̱ܬ݁ ܠܳܐ ܝܳܕ݂ܰܥ<EOS>ܐܰܢ̱ܬ݁ ܕ݁ܫܰܠܺܝܛ ܐ̱ܢܳܐ ܕ݁ܶܐܫܪܶܝܟ݂ ܘܫܰܠܺܝܛ ܐ̱ܢܳܐ ܕ݁ܶܐܙܩܦ݂ܳܟ݂<EOS>ܐܳܡܰܪ ܠܶܗ ܝܶܫܽܘܥ <EOS> ܠܰܝܬ݁ ܗ̱ܘܳܐ ܠܳܟ݂ ܥܠܰܝ ܫܽܘܠܛܳܢܳܐ ܐܳܦ݂ ܠܳܐ<EOS>ܚܰܕ݂ ܇ ܐܶܠܽܘ ܠܳܐ ܝܺܗܺܝܒ݂ ܗ̱ܘܳܐ ܠܳܟ݂ ܡܶܢ ܠܥܶܠ <EOS> ܡܶܛܽܠ ܗܳܢܳܐ ܗܰܘ ܡܰܢ ܕ݁ܰܐܫܠܡܰܢܝ<EOS>ܠܳܟ݂ ܪܰܒ݁ܳܐ ܗ̱ܝ ܚܛܺܝܬ݂ܶܗ ܡܶܢ ܕ݁ܺܝܠܳܟ݂<EOS>ܘܡܶܛܽܠ ܗܳܕ݂ܶܐ <EOS> ܨܳܒ݂ܶܐ ܗ̱ܘܳܐ ܦ݁ܺܝܠܰܛܳܘܣ ܕ݁ܢܶܫܪܶܝܘܗ̱ܝ <EOS>ܝܺܗܽܘܕ݂ܳܝܶܐ̈ ܕ݁ܶܝܢ ܩܳܥܶܝܢ ܗ̱ܘܰܘ ܕ݁ܶܐܢ ܠܗܳܢܳܐ ܫܳܪܶܐ ܐܰܢ̱ܬ݁ <EOS> ܠܳܐ ܗܘܰܝܬ݁ ܪܳܚܡܶܗ<EOS>ܕ݁ܩܶܣܰܪ <EOS> ܟ݁ܽܠ ܡܰܢ ܓ݁ܶܝܪ ܕ݁ܢܰܦ݂ܫܶܗ ܡܰܠܟ݁ܳܐ ܥܳܒ݂ܶܕ݂ ܣܰܩܽܘܒ݂ܠܳܐ ܗܽܘ ܕ݁ܩܶܣܰܪ<EOS><EOS>ܟ݁ܰܕ݂ ܫܡܰܥ ܕ݁ܶܝܢ ܦ݁ܺܝܠܰܛܳܘܣ ܗܳܕ݂ܶܐ ܡܶܠܬ݂ܳܐ ܐܰܦ݁ܩܶܗ ܠܝܶܫܽܘܥ<EOS>ܠܒ݂ܰܪ <EOS> ܘܺܝܬ݂ܶܒ݂ ܥܰܠ ܒ݁ܺܝܡ <EOS> ܒ݁ܕ݂ܽܘܟ݁ܬ݂ܳܐ ܕ݁ܡܶܬ݂ܩܰܪܝܳܐ <EOS> ܪܨܺܝܦ݂ܬ݁ܳܐ ܕ݁ܟ݂ܺܐܦ݂ܶܐ̈<EOS><EOS> ܥܶܒ݂ܪܳܐܝܺܬ݂ ܕ݁ܶܝܢ ܡܶܬ݂ܰܐܡܪܳܐ <EOS> ܓ݁ܦ݂ܺܝܦ݂ܬ݁ܳܐ <EOS>ܘܰܥܪܽܘܒ݂ܬ݁ܳܐ ܗ̱ܘܳܬ݂ ܕ݁ܦ݂ܶܨܚܳܐ <EOS> ܘܺܐܝܬ݂ ܗ̱ܘܰܝ̈ ܐܰܝܟ݂ ܫܳܥܶܐ̈<EOS>ܫܶܬ݂ ܘܶܐܡܰܪ ܠܺܝܗܽܘܕ݂ܳܝܶܐ̈ <EOS> ܗܳܐ ܡܰܠܟ݁ܟ݂ܽܘܢ <EOS>ܗܶܢܽܘܢ ܕ݁ܶܝܢ ܩܳܥܶܝܢ ܗ̱ܘܰܘ ܫܩܽܘܠܳܝܗ̱ܝ ܁ ܫܩܽܘܠܳܝܗ̱ܝ <EOS>ܨܠܽܘܒ݂ܳܝܗ̱ܝ ܁ ܨܠܽܘܒ݂ܳܝܗ̱ܝ <EOS> ܐܳܡܰܪ ܠܗܽܘܢ ܦ݁ܺܝܠܰܛܳܘܣ <EOS> ܠܡܰܠܟ݁ܟ݂ܽܘܢ ܐܶܙܩܽܘܦ݂<EOS>ܐܳܡܪܺܝܢ ܪܰܒ݁ܰܝ̈ ܟ݁ܳܗܢܶܐ̈ <EOS> ܠܰܝܬ݁ ܠܰܢ ܡܰܠܟ݁ܳܐ <EOS> ܐܶܠܳܐ ܐܶܢ ܩܶܣܰܪ<EOS>ܗܳܝܕ݁ܶܝܢ ܐܰܫܠܡܶܗ ܠܗܽܘܢ ܕ݁ܢܶܙܩܦ݂ܽܘܢܳܝܗ̱ܝ <EOS> ܘܕ݂ܰܒ݂ܪܽܘܗ̱ܝ<EOS>ܠܝܶܫܽܘܥ ܘܰܐܦ݁ܩܽܘܗ̱ܝ <EOS>ܟ݁ܰܕ݂ ܫܩܺܝܠ ܙܩܺܝܦ݂ܶܗ ܇ ܠܕ݂ܽܘܟ݁ܬ݂ܳܐ ܕ݁ܡܶܬ݂ܩܰܪܝܳܐ <EOS>ܩܰܪܩܰܦ݂ܬ݂ܳܐ <EOS> ܥܶܒ݂ܪܳܐܝܺܬ݂ ܕ݁ܶܝܢ ܡܶܬ݂ܰܐܡܪܳܐ <EOS> ܓ݁ܳܓ݂ܽܘܠܬ݁ܳܐ <EOS>ܐܰܬ݂ܰܪ ܕ݁ܙܰܩܦ݁ܽܘܗ̱ܝ <EOS> ܘܥܰܡܶܗ ܬ݁ܪܶܝܢ̈ ܐ̱ܚܪܳܢܺܝܢ̈ ܁ ܚܰܕ݂<EOS>ܡܶܟ݁ܳܐ ܘܚܰܕ݂ ܡܶܟ݁ܳܐ <EOS> ܘܰܠܝܶܫܽܘܥ ܒ݁ܰܡܨܰܥܬ݂ܳܐ<EOS>ܘܰܟ݂ܬ݂ܰܒ݂ ܐܳܦ݂ ܠܽܘܚܳܐ ܦ݁ܺܝܠܰܛܳܘܣ ܘܣܳܡ ܥܰܠ ܙܩܺܝܦ݂ܶܗ <EOS>ܟ݁ܬ݂ܺܝܒ݂ ܗ̱ܘܳܐ ܕ݁ܶܝܢ ܗܳܟ݂ܰܢܳܐ <EOS> ܗܳܢܳܐ ܝܶܫܽܘܥ ܢܳܨܪܳܝܳܐ ܡܰܠܟ݁ܳܐ ܕ݁ܺܝܗܽܘܕ݂ܳܝܶܐ̈<EOS><EOS>ܘܰܠܗܳܢܳܐ ܕ݁ܰܦ݁ܳܐ <EOS> ܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܩܪܰܐܘܽܗ̱ܝ <EOS>ܡܶܛܽܠ ܕ݁ܩܰܪܺܝܒ݂ܳܐ ܗ̱ܘܳܬ݂ ܠܰܡܕ݂ܺܝܢ̱ܬ݁ܳܐ ܕ݁ܽܘܟ݁ܬ݂ܳܐ ܕ݁ܶܐܙܕ݁ܩܶܦ݂ ܒ݁ܳܗ ܝܶܫܽܘܥ <EOS>ܘܰܟ݂ܬ݂ܺܝܒ݂ܳܐ ܗ̱ܘܳܐ ܥܶܒ݂ܪܳܐܝܺܬ݂ ܁ ܘܝܰܘܢܳܐܝܺܬ݂ <EOS> ܘܰܪܽܗ̱ܘܡܳܐܝܺܬ݂ <EOS>ܘܶܐܡܰܪܘ ܪܰܒ݁ܰܝ̈ ܟ݁ܳܗܢܶܐ̈ ܠܦ݁ܺܝܠܰܛܳܘܣ <EOS> ܠܳܐ ܬ݁ܶܟ݂ܬ݁ܽܘܒ݂<EOS>ܕ݁ܡܰܠܟ݁ܳܐ ܗܽܘ ܕ݁ܺܝܗܽܘܕ݂ܳܝܶܐ̈ <EOS> ܐܶܠܳܐ ܕ݁ܗܽܘ ܐܶܡܰܪ <EOS> ܕ݁ܡܰܠܟ݁ܳܐ ܐܶܢܳܐ<EOS>ܕ݁ܺܝܗܽܘܕ݂ܳܝܶܐ̈ <EOS>ܐܳܡܰܪ ܦ݁ܺܝܠܰܛܳܘܣ <EOS> ܡܶܕ݁ܶܡ ܕ݁ܟ݂ܶܬ݂ܒ݁ܶܬ݂ <EOS> ܟ݁ܶܬ݂ܒ݁ܶܬ݂<EOS><EOS>ܐܶܣܛܪܰܛܺܝܽܘܛܶܐ̈ ܕ݁ܶܝܢ ܁ ܟ݁ܰܕ݂ ܙܰܩܦ݁ܽܘܗ̱ܝ ܠܝܶܫܽܘܥ ܫܩܰܠܘ<EOS>ܢܰܚܬ݁ܰܘܗ̱ܝ̈ ܁ ܘܰܥܒ݂ܰܕ݂ܘ ܠܰܐܪܒ݁ܰܥ ܡܢܰܘܳܢ̈ <EOS> ܡܢܳܬ݂ܳܐ ܠܚܰܕ݂ ܡܶܢ ܐܶܣܛܪܰܛܺܝܽܘܛܶܐ̈ <EOS>ܟ݁ܽܘܬ݁ܺܝܢܶܗ ܕ݁ܶܝܢ ܐܺܝܬ݂ܶܝܗ ܗ̱ܘܳܬ݂ ܕ݁ܠܳܐ ܚܺܝܛܳܐ ܡܶܢ ܠܥܶܠ <EOS> ܙܩܺܝܪܬ݁ܳܐ ܟ݁ܽܠܳܗ<EOS><EOS>ܘܶܐܡܰܪܘ ܚܰܕ݂ ܠܚܰܕ݂ <EOS> ܠܳܐ ܢܶܣܕ݁ܩܺܝܗ <EOS> ܐܶܠܳܐ ܢܶܦ݁ܶܣ ܥܠܶܝܗ<EOS>ܡܶܦ݁ܰܣ <EOS> ܕ݁ܡܰܢܽܘ ܬ݁ܶܗܘܶܐ ܘܰܫܠܶܡ ܟ݁ܬ݂ܳܒ݂ܳܐ ܕ݁ܶܐܡܰܪ ܇ ܕ݁ܦ݂ܰܠܶܓ݂ܘ ܢܰܚܬ݁ܰܝ̈<EOS>ܒ݁ܰܝܢܳܬ݂ܗܽܘܢ ܇ ܘܥܰܠ ܠܒ݂ܽܘܫܝ ܐܰܪܡܺܝܘ ܦ݁ܶܣܳܐ <EOS> ܗܳܠܶܝܢ ܥܒ݂ܰܕ݂ܘ ܐܶܣܛܪܰܛܺܝܽܘܛܶܐ̈<EOS>ܩܳܝܡܳܢ̈ ܗ̱ܘܰܝ̈ ܕ݁ܶܝܢ ܠܘܳܬ݂ ܙܩܺܝܦ݂ܶܗ ܕ݁ܝܶܫܽܘܥ ܐܶܡܶܗ <EOS>ܘܚܳܬ݂ܳܗ ܕ݁ܶܐܡܶܗ <EOS> ܘܡܰܪܝܰܡ ܗܳܝ ܕ݁ܰܩܠܶܝܳܘܦ݁ܳܐ <EOS> ܘܡܰܪܝܰܡ ܡܰܓ݂ܕ݁ܠܳܝܬ݁ܳܐ <EOS>ܝܶܫܽܘܥ ܕ݁ܶܝܢ ܚܙܳܐ ܠܶܐܡܶܗ <EOS> ܘܰܠܬ݂ܰܠܡܺܝܕ݂ܳܐ ܗܰܘ ܕ݁ܪܳܚܶܡ ܗ̱ܘܳܐ<EOS>ܕ݁ܩܳܐܶܡ ܘܶܐܡܰܪ ܠܶܐܡܶܗ <EOS> ܐܰܢ̱ܬ݁ܬ݂ܳܐ ܗܳܐ ܒ݁ܪܶܟ݂ܝ <EOS>ܘܶܐܡܰܪ ܠܬ݂ܰܠܡܺܝܕ݂ܳܐ ܗܰܘ <EOS> ܗܳܐ ܐܶܡܳܟ݂ <EOS> ܘܡܶܢ ܗܳܝ ܫܳܥܬ݂ܳܐ <EOS>ܕ݁ܰܒ݂ܪܳܗ ܬ݁ܰܠܡܺܝܕ݂ܳܐ ܗܰܘ ܠܘܳܬ݂ܶܗ<EOS>ܒ݁ܳܬ݂ܰܪ ܗܳܠܶܝܢ <EOS> ܝܺܕ݂ܰܥ ܝܶܫܽܘܥ ܕ݁ܟ݂ܽܠܡܶܕ݁ܶܡ ܐܶܫܬ݁ܰܠܰܡ<EOS>ܘܰܕ݂ܢܶܬ݂ܡܰܠܶܐ ܟ݁ܬ݂ܳܒ݂ܳܐ ܐܶܡܰܪ <EOS> ܨܗܶܐ ܐ̱ܢܳܐ<EOS>ܘܡܳܐܢܳܐ ܣܺܝܡ ܗ̱ܘܳܐ ܕ݁ܰܡܠܶܐ ܚܰܠܳܐ <EOS> ܗܶܢܽܘܢ ܕ݁ܶܝܢ ܡܠܰܘ<EOS>ܐܶܣܦ݂ܽܘܓ݁ܳܐ ܡܶܢ ܚܰܠܳܐ ܘܣܳܡܘ ܥܰܠ ܙܽܘܦ݁ܳܐ <EOS> ܘܩܰܪܶܒ݂ܘ ܠܘܳܬ݂ ܦ݁ܽܘܡܶܗ <EOS>ܟ݁ܰܕ݂ ܕ݁ܶܝܢ ܫܩܰܠ ܗܰܘ ܚܰܠܳܐ ܝܶܫܽܘܥ ܐܶܡܰܪ <EOS> ܗܳܐ ܡܫܰܠܰܡ <EOS>ܘܰܐܪܟ݁ܶܢ ܪܺܫܶܗ <EOS> ܘܰܐܫܠܶܡ ܪܽܘܚܶܗ<EOS>ܝܺܗܽܘܕ݂ܳܝܶܐ̈ ܕ݁ܶܝܢ ܡܶܛܽܠ ܕ݁ܰܥܪܽܘܒ݂ܬ݁ܳܐ ܗ̱ܘܳܬ݂ <EOS> ܐܳܡܪܺܝܢ <EOS>ܠܳܐ ܢܒ݂ܽܘܬ݂ܽܘܢ ܦ݁ܰܓ݂ܪܶܐ̈ ܗܳܠܶܝܢ ܥܰܠ ܙܩܺܝܦ݂ܝܰܗܽܘܢ <EOS> ܡܶܛܽܠ ܕ݁ܫܰܒ݁ܬ݂ܳܐ ܢܳܓ݂ܗܳܐ <EOS>ܝܰܘܡܳܐ ܗ̱ܘܳܐ ܓ݁ܶܝܪ ܪܰܒ݁ܳܐ ܁ ܝܰܘܡܳܐ ܕ݁ܫܰܒ݁ܬ݂ܳܐ ܗܳܝ <EOS> ܘܰܒ݂ܥܰܘ ܡܶܢ ܦ݁ܺܝܠܰܛܳܘܣ<EOS>ܕ݁ܰܢܬ݂ܰܒ݁ܪܽܘܢ ܫܳܩܰܝܗܽܘܢ̈ ܁ ܕ݁ܗܳܢܽܘܢ ܙܩܺܝܦ݂ܶܐ̈ <EOS> ܘܢܰܚܬ݂ܽܘܢ ܐܶܢܽܘܢ <EOS>ܘܶܐܬ݂ܰܘ ܐܶܣܛܪܰܛܺܝܽܘܛܶܐ̈ ܘܬ݂ܰܒ݁ܰܪܘ ܫܳܩܰܘܗ̱ܝ̈ ܕ݁ܩܰܕ݂ܡܳܝܳܐ<EOS>ܘܰܕ݂ܗܰܘ ܐ̱ܚܪܺܢܳܐ ܕ݁ܶܐܙܕ݁ܩܶܦ݂ ܥܰܡܶܗ <EOS>ܘܟ݂ܰܕ݂ ܐܶܬ݂ܰܘ ܠܘܳܬ݂ ܝܶܫܽܘܥ ܚܙܰܘ ܕ݁ܡܺܝܬ݂ ܠܶܗ ܡܶܢ ܟ݁ܰܕ݁ܽܘ <EOS>ܘܠܳܐ ܬ݁ܰܒ݁ܰܪܘ ܫܳܩܰܘܗ̱ܝ̈ <EOS>ܐܶܠܳܐ ܚܰܕ݂ ܡܶܢ ܐܶܣܛܪܰܛܺܝܽܘܛܶܐ̈ ܁ ܡܚܳܝܗ̱ܝ ܒ݁ܕ݂ܰܦ݂ܢܶܗ<EOS>ܒ݁ܠܽܘܟ݁ܳܝܬ݁ܳܐ ܘܡܶܚܕ݂ܳܐ ܢܦ݂ܰܩ ܕ݁ܡܳܐ ܘܡܰܝܳܐ̈ <EOS>ܘܡܰܢ ܕ݁ܰܚܙܳܐ ܐܰܣܗܶܕ݂ <EOS> ܘܫܰܪܺܝܪܳܐ ܗ̱ܝ ܣܳܗܕ݁ܽܘܬ݂ܶܗ <EOS> ܘܗܽܘ<EOS>ܝܳܕ݂ܰܥ <EOS> ܕ݁ܰܫܪܳܪܳܐ ܐܶܡܰܪ <EOS> ܕ݁ܳܐܦ݂ ܐܰܢ̱ܬ݁ܽܘܢ ܬ݁ܗܰܝܡܢܽܘܢ <EOS>ܗܳܠܶܝܢ ܓ݁ܶܝܪ ܗܘܰܝ̈ ܕ݁ܢܶܬ݂ܡܰܠܶܐ ܟ݁ܬ݂ܳܒ݂ܳܐ ܕ݁ܶܐܡܰܪ ܇<EOS>ܕ݁ܓ݂ܰܪܡܳܐ ܠܳܐ ܢܶܬ݁ܬ݁ܒ݂ܰܪ ܒ݁ܶܗ <EOS>ܘܬ݂ܽܘܒ݂ ܟ݁ܬ݂ܳܒ݂ܳܐ ܐ̱ܚܪܺܢܳܐ ܁ ܕ݁ܶܐܡܰܪ ܇ ܕ݁ܰܢܚܽܘܪܽܘܢ ܒ݁ܡܰܢ<EOS>ܕ݁ܰܕ݂ܩܰܪܘ<EOS>ܒ݁ܳܬ݂ܰܪ ܗܳܠܶܝܢ ܝܰܘܣܶܦ݂ ܗܰܘ ܕ݁ܡܶܢ ܪܳܡܬ݂ܳܐ ܁ ܒ݁ܥܳܐ ܡܶܢ<EOS>ܦ݁ܺܝܠܰܛܳܘܣ ܡܶܛܽܠ ܕ݁ܬ݂ܰܠܡܺܝܕ݂ܳܐ ܗ̱ܘܳܐ ܕ݁ܝܶܫܽܘܥ ܘܰܡܛܰܫܶܐ ܗ̱ܘܳܐ ܁ ܡܶܢ ܕ݁ܶܚܠܬ݂ܳܐ<EOS>ܕ݁ܺܝܗܽܘܕ݂ܳܝܶܐ̈ <EOS> ܕ݁ܢܶܫܩܽܘܠ ܦ݁ܰܓ݂ܪܶܗ ܕ݁ܝܶܫܽܘܥ <EOS> ܘܰܐܦ݁ܶܣ ܦ݁ܺܝܠܰܛܳܘܣ <EOS> ܘܶܐܬ݂ܳܐ<EOS>ܘܰܫܩܰܠ ܦ݁ܰܓ݂ܪܶܗ ܕ݁ܝܶܫܽܘܥ<EOS>ܘܶܐܬ݂ܳܐ ܐܳܦ݂ ܢܺܝܩܳܕ݂ܺܡܳܘܣ ܗܰܘ ܕ݁ܶܐܬ݂ܳܐ ܗ̱ܘܳܐ ܡܶܢ ܩܕ݂ܺܝܡ<EOS>ܠܘܳܬ݂ ܝܶܫܽܘܥ ܒ݁ܠܺܠܝܳܐ ܇ ܘܰܐܝܬ݁ܺܝ ܥܰܡܶܗ ܚܽܘܢܛܬ݂ܳܐ ܕ݁ܡܽܘܪܳܐ ܘܰܕ݂ܥܰܠܘܰܝ <EOS> ܐܰܝܟ݂<EOS>ܡܳܐܐ ܠܺܝܛܪܺܝܢ̈<EOS>ܘܫܰܩܠܽܘܗ̱ܝ ܠܦ݂ܰܓ݂ܪܶܗ ܕ݁ܝܶܫܽܘܥ ܘܟ݂ܰܪܟ݂ܽܘܗ̱ܝ ܒ݁ܟ݂ܶܬ݁ܳܢܶܐ̈<EOS>ܘܰܒ݂ܒ݂ܶܣܡܶܐ̈ <EOS> ܐܰܝܟ݁ܰܢܳܐ ܕ݁ܺܐܝܬ݂ ܥܝܳܕ݂ܳܐ ܠܺܝܗܽܘܕ݂ܳܝܶܐ̈ ܕ݁ܢܶܩܒ݁ܪܽܘܢ <EOS>ܐܺܝܬ݂ ܗ̱ܘܳܬ݂ ܕ݁ܶܝܢ ܁ ܒ݁ܗܳܝ ܕ݁ܽܘܟ݁ܬ݂ܳܐ ܕ݁ܶܐܙܕ݁ܩܶܦ݂ ܒ݁ܳܗ<EOS>ܝܶܫܽܘܥ <EOS> ܓ݁ܰܢܬ݂ܳܐ <EOS> ܘܒ݂ܳܗ ܒ݁ܓ݂ܰܢܬ݂ܳܐ <EOS> ܒ݁ܶܝܬ݂ ܩܒ݂ܽܘܪܳܐ ܚܰܕ݂̱ܬ݂ܳܐ <EOS> ܕ݁ܐ̱ܢܳܫ<EOS>ܥܕ݂ܰܟ݁ܺܝܠ ܠܳܐ ܐܶܬ݁ܬ݁ܣܺܝܡ ܗ̱ܘܳܐ ܒ݁ܶܗ <EOS>ܘܣܳܡܽܘܗ̱ܝ ܬ݁ܰܡܳܢ ܠܝܶܫܽܘܥ <EOS> ܡܶܛܽܠ ܕ݁ܫܰܒ݁ܬ݂ܳܐ ܥܳܐܠܳܐ ܗ̱ܘܳܬ݂<EOS>ܘܡܶܛܽܠ ܕ݁ܩܰܪܺܝܒ݂ ܗ̱ܘܳܐ ܩܰܒ݂ܪܳܐ<EOS>ܒ݁ܚܰܕ݂ ܒ݁ܫܰܒ݁ܳܐ ܕ݁ܶܝܢ ܐܶܬ݂ܳܬ݂ ܡܰܪܝܰܡ ܡܰܓ݂ܕ݁ܠܳܝܬ݁ܳܐ ܒ݁ܨܰܦ݂ܪܳܐ<EOS>ܥܰܕ݂ ܚܶܫܽܘܟ݂ <EOS> ܠܒ݂ܶܝܬ݂ ܩܒ݂ܽܘܪܳܐ <EOS> ܘܰܚܙܳܬ݂ ܠܟ݂ܺܐܦ݂ܳܐ <EOS> ܕ݁ܰܫܩܺܝܠܳܐ ܡܶܢ ܩܰܒ݂ܪܳܐ<EOS><EOS>ܘܪܶܗܛܰܬ݂ ܐܶܬ݂ܳܬ݂ ܠܘܳܬ݂ ܫܶܡܥܽܘܢ ܟ݁ܺܐܦ݂ܳܐ <EOS> ܘܰܠܘܳܬ݂ ܗܰܘ<EOS>ܬ݁ܰܠܡܺܝܕ݂ܳܐ ܐ̱ܚܪܺܢܳܐ ܕ݁ܪܳܚܶܡ ܗ̱ܘܳܐ ܝܶܫܽܘܥ <EOS> ܘܳܐܡܪܳܐ ܠܗܽܘܢ <EOS> ܕ݁ܫܰܩܠܽܘܗ̱ܝ ܠܡܳܪܰܢ<EOS>ܡܶܢ ܗܰܘ ܒ݁ܶܝܬ݂ ܩܒ݂ܽܘܪܳܐ ܘܠܳܐ ܝܳܕ݂ܥܳܐ ܐ̱ܢܳܐ ܐܰܝܟ݁ܳܐ ܣܳܡܽܘܗ̱ܝ <EOS>ܘܰܢܦ݂ܰܩ ܫܶܡܥܽܘܢ ܘܗܰܘ ܬ݁ܰܠܡܺܝܕ݂ܳܐ ܐ̱ܚܪܺܢܳܐ ܘܳܐܬ݂ܶܝܢ ܗ̱ܘܰܘ<EOS>ܠܒ݂ܶܝܬ݂ ܩܒ݂ܽܘܪܳܐ <EOS>ܘܪܳܗܛܺܝܢ ܗ̱ܘܰܘ ܬ݁ܪܰܝܗܽܘܢ̈ ܐܰܟ݂ܚܕ݂ܳܐ <EOS> ܗܰܘ ܕ݁ܶܝܢ ܬ݁ܰܠܡܺܝܕ݂ܳܐ<EOS>ܪܗܶܛ ܩܰܕ݁ܡܶܗ ܠܫܶܡܥܽܘܢ ܘܶܐܬ݂ܳܐ ܩܰܕ݂ܡܳܝܳܐ ܠܒ݂ܶܝܬ݂ ܩܒ݂ܽܘܪܳܐ <EOS>ܘܰܐܕ݂ܺܝܩ ܚܙܳܐ ܟ݁ܶܬ݁ܳܢܶܐ̈ ܟ݁ܰܕ݂ ܣܺܝܡܺܝܢ <EOS> ܡܶܥܰܠ ܕ݁ܶܝܢ ܠܳܐ ܥܰܠ<EOS>ܐܶܬ݂ܳܐ ܕ݁ܶܝܢ ܫܶܡܥܽܘܢ ܒ݁ܳܬ݂ܪܶܗ ܘܥܰܠ ܠܒ݂ܶܝܬ݂ ܩܒ݂ܽܘܪܳܐ <EOS>ܘܰܚܙܳܐ ܟ݁ܶܬ݁ܳܢܶܐ̈ ܟ݁ܰܕ݂ ܣܺܝܡܺܝܢ <EOS>ܘܣܽܘܕ݂ܳܪܳܐ ܗܰܘ ܕ݁ܰܚܙܺܝܩ ܗ̱ܘܳܐ ܒ݁ܪܺܫܶܗ ܠܳܐ ܥܰܡ ܟ݁ܶܬ݁ܳܢܶܐ̈ <EOS>ܐܶܠܳܐ ܟ݁ܰܕ݂ ܟ݁ܪܺܝܟ݂ ܘܣܺܝܡ ܠܰܣܛܰܪ ܒ݁ܰܚܕ݂ܳܐ ܕ݁ܽܘܟ݁ܳܐ <EOS>ܗܳܝܕ݁ܶܝܢ ܥܰܠ ܐܳܦ݂ ܗܰܘ ܬ݁ܰܠܡܺܝܕ݂ܳܐ ܕ݁ܶܐܬ݂ܳܐ ܩܰܕ݂ܡܳܝܳܐ ܠܒ݂ܶܝܬ݂<EOS>ܩܒ݂ܽܘܪܳܐ ܘܰܚܙܳܐ <EOS> ܘܗܰܝܡܶܢ <EOS>ܠܳܐ ܓ݁ܶܝܪ ܥܕ݂ܰܟ݁ܺܝܠ ܝܳܕ݂ܥܺܝܢ ܗ̱ܘܰܘ ܡܶܢ ܟ݁ܬ݂ܳܒ݂ܶܐ̈ ܇<EOS>ܕ݁ܰܥܬ݂ܺܝܕ݂ ܗ̱ܘܳܐ ܠܰܡܩܳܡ ܡܶܢ ܡܺܝܬ݂ܶܐ̈ <EOS>ܘܶܐܙܰܠܘ ܗܶܢܽܘܢ ܬ݁ܰܠܡܺܝܕ݂ܶܐ̈ ܬ݁ܽܘܒ݂ ܠܕ݂ܽܘܟ݁ܰܬ݂ܗܽܘܢ<EOS>ܡܰܪܝܰܡ ܕ݁ܶܝܢ ܩܳܝܡܳܐ ܗ̱ܘܳܬ݂ ܠܘܳܬ݂ ܩܰܒ݂ܪܳܐ <EOS> ܘܒ݂ܳܟ݂ܝܳܐ <EOS>ܘܟ݂ܰܕ݂ ܒ݁ܳܟ݂ܝܳܐ <EOS> ܐܰܕ݂ܺܝܩܰܬ݂ ܒ݁ܩܰܒ݂ܪܳܐ<EOS>ܘܰܚܙܳܬ݂ ܬ݁ܪܶܝܢ̈ ܡܰܠܰܐܟ݂ܶܐ̈ ܒ݁ܚܶܘܳܪܶܐ̈ ܕ݁ܝܳܬ݂ܒ݁ܺܝܢ <EOS> ܚܰܕ݂ ܡܶܢ<EOS>ܐܶܣܳܕ݂ܰܘܗ̱ܝ̈ <EOS> ܘܚܰܕ݂ ܡܶܢ ܪܶܓ݂ܠܰܘܗ̱ܝ̈ <EOS> ܐܰܝܟ݁ܳܐ ܕ݁ܣܺܝܡ ܗ̱ܘܳܐ ܦ݁ܰܓ݂ܪܶܗ ܕ݁ܝܶܫܽܘܥ<EOS><EOS>ܘܳܐܡܪܺܝܢ ܠܳܗ <EOS> ܐܰܢ̱ܬ݁ܬ݂ܳܐ <EOS> ܡܳܢܳܐ ܒ݁ܳܟ݂ܝܳܐ ܐܰܢ̱ܬ݁ܝ <EOS> ܐܳܡܪܳܐ<EOS>ܠܗܽܘܢ <EOS> ܕ݁ܫܰܩܠܽܘܗ̱ܝ ܠܡܳܪܝ <EOS> ܘܠܳܐ ܝܳܕ݂ܥܳܐ ܐ̱ܢܳܐ ܐܰܝܟ݁ܳܐ ܣܳܡܽܘܗ̱ܝ <EOS>ܗܳܕ݂ܶܐ ܐܶܡܪܰܬ݂ ܘܶܐܬ݂ܦ݁ܰܢܝܰܬ݂ ܠܒ݂ܶܣܬ݁ܪܳܗ ܇ ܘܰܚܙܳܬ݂ ܠܝܶܫܽܘܥ<EOS>ܕ݁ܩܳܐܶܡ ܘܠܳܐ ܝܳܕ݂ܥܳܐ ܗ̱ܘܳܬ݂ ܕ݁ܝܶܫܽܘܥ ܗ̱ܽܘ <EOS>ܐܳܡܰܪ ܠܳܗ ܝܶܫܽܘܥ <EOS> ܐܰܢ̱ܬ݁ܬ݂ܳܐ <EOS> ܡܳܢܳܐ ܒ݁ܳܟ݂ܝܳܐ ܐܰܢ̱ܬ݁ܝ <EOS>ܘܰܠܡܰܢ ܒ݁ܳܥܝܳܐ ܐܰܢ̱ܬ݁ܝ <EOS> ܗܺܝ ܕ݁ܶܝܢ ܣܶܒ݂ܪܰܬ݂ <EOS> ܕ݁ܓ݂ܰܢܳܢܳܐ ܗܽܘ <EOS> ܘܳܐܡܪܳܐ ܠܶܗ <EOS>ܡܳܪܝ ܐܶܢ ܐܰܢ̱ܬ݁ ܫܩܰܠܬ݁ܳܝܗ̱ܝ <EOS> ܐܶܡܰܪ ܠܺܝ ܐܰܝܟ݁ܳܐ ܣܳܡܬ݁ܳܝܗ̱ܝ <EOS> ܐܺܙܰܠ ܐܶܫܩܠܺܝܘܗ̱ܝ<EOS><EOS>ܐܳܡܰܪ ܠܳܗ ܝܶܫܽܘܥ ܁ ܡܰܪܝܰܡ <EOS> ܘܶܐܬ݂ܦ݁ܰܢܝܰܬ݂ ܘܳܐܡܪܳܐ ܠܶܗ<EOS>ܥܶܒ݂ܪܳܐܝܺܬ݂ <EOS> ܪܰܒ݁ܽܘܠܺܝ <EOS> ܕ݁ܡܶܬ݂ܶܐܡܰܪ ܡܰܠܦ݂ܳܢܳܐ <EOS>ܐܳܡܰܪ ܠܳܗ ܝܶܫܽܘܥ <EOS> ܠܳܐ ܬ݁ܶܬ݂ܩܰܪܒ݂ܺܝܢ ܠܺܝ <EOS> ܠܳܐ ܓ݁ܶܝܪ<EOS>ܥܕ݂ܰܟ݁ܺܝܠ ܣܶܠܩܶܬ݂ ܠܘܳܬ݂ ܐܳܒ݂ܝ <EOS> ܙܶܠܝ ܕ݁ܶܝܢ ܠܘܳܬ݂ ܐܰܚܰܝ̈ <EOS> ܘܶܐܡܰܪܝ ܠܗܽܘܢ <EOS> ܣܳܠܶܩ<EOS>ܐ̱ܢܳܐ ܠܘܳܬ݂ ܐܳܒ݂ܝ <EOS> ܘܰܐܒ݂ܽܘܟ݂ܽܘܢ <EOS> ܘܰܐܠܳܗܝ <EOS> ܘܰܐܠܳܗܟ݂ܽܘܢ<EOS>ܗܳܝܕ݁ܶܝܢ ܐܶܬ݂ܳܬ݂ ܡܰܪܝܰܡ ܡܰܓ݂ܕ݁ܠܳܝܬ݁ܳܐ ܘܣܰܒ݁ܪܰܬ݂<EOS>ܠܬ݂ܰܠܡܺܝܕ݂ܶܐ̈ ܁ ܕ݁ܰܚܙܳܬ݂ ܠܡܳܪܰܢ <EOS> ܘܰܕ݂ܗܳܠܶܝܢ ܐܶܡܰܪ ܠܳܗ <EOS>ܟ݁ܰܕ݂ ܗܘܳܐ ܕ݁ܶܝܢ ܪܰܡܫܳܐ ܕ݁ܝܰܘܡܳܐ ܗܰܘ ܕ݁ܚܰܕ݂ ܒ݁ܫܰܒ݁ܳܐ<EOS>ܘܬ݂ܰܪܥܶܐ̈ ܐܰܚܺܝܕ݂ܺܝܢ ܗ̱ܘܰܘ ܕ݁ܰܐܝܟ݁ܳܐ ܕ݁ܺܐܝܬ݂ܰܝܗܽܘܢ ܗ̱ܘܰܘ ܬ݁ܰܠܡܺܝܕ݂ܶܐ̈ ܡܶܛܽܠ<EOS>ܕ݁ܶܚܠܬ݂ܳܐ ܕ݁ܺܝܗܽܘܕ݂ܳܝܶܐ̈ ܐܶܬ݂ܳܐ ܝܶܫܽܘܥ ܩܳܡ ܒ݁ܰܝܢܳܬ݂ܗܽܘܢ <EOS> ܘܶܐܡܰܪ ܠܗܽܘܢ <EOS>ܫܠܳܡܳܐ ܥܰܡܟ݂ܽܘܢ <EOS>ܗܳܕ݂ܶܐ ܐܶܡܰܪ ܘܚܰܘܺܝ ܐܶܢܽܘܢ ܐܺܝܕ݂ܰܘܗ̱ܝ̈ <EOS> ܘܣܶܛܪܶܗ <EOS>ܘܰܚܕ݂ܺܝܘ ܬ݁ܰܠܡܺܝܕ݂ܶܐ̈ ܕ݁ܰܚܙܰܘ ܠܡܳܪܰܢ <EOS>ܐܶܡܰܪ ܠܗܽܘܢ ܕ݁ܶܝܢ ܬ݁ܽܘܒ݂ ܝܶܫܽܘܥ <EOS> ܫܠܳܡܳܐ ܥܰܡܟ݂ܽܘܢ <EOS>ܐܰܝܟ݁ܰܢܳܐ ܕ݁ܫܰܕ݁ܪܰܢܝ ܐܳܒ݂ܝ ܁ ܐܳܦ݂ ܐܶܢܳܐ ܡܫܰܕ݁ܰܪ ܐ̱ܢܳܐ ܠܟ݂ܽܘܢ<EOS>ܘܟ݂ܰܕ݂ ܐܶܡܰܪ ܗܳܠܶܝܢ ܢܦ݂ܰܚ ܒ݁ܗܽܘܢ <EOS> ܘܶܐܡܰܪ ܠܗܽܘܢ <EOS> ܩܰܒ݁ܶܠܘ<EOS>ܪܽܘܚܳܐ ܕ݁ܩܽܘܕ݂ܫܳܐ <EOS>ܐܶܢ ܬ݁ܶܫܒ݁ܩܽܘܢ ܚܛܳܗܶܐ̈ ܠܐ̱ܢܳܫ <EOS> ܢܶܫܬ݁ܰܒ݂ܩܽܘܢ ܠܶܗ <EOS> ܘܶܐܢ<EOS>ܬ݁ܶܐܚܕ݁ܽܘܢ ܕ݁ܐ̱ܢܳܫ <EOS> ܐܰܚܺܝܕ݂ܺܝܢ<EOS>ܬ݁ܳܐܘܡܰܐ ܕ݁ܶܝܢ ܚܰܕ݂ ܡܶܢ ܬ݁ܪܶܥܣܰܪܬ݁ܳܐ̈ ܗܰܘ ܕ݁ܡܶܬ݂ܶܐܡܰܪ<EOS>ܬ݁ܳܐܡܳܐ <EOS> ܠܳܐ ܗ̱ܘܳܐ ܬ݁ܰܡܳܢ ܗ̱ܘܳܐ ܥܰܡܗܽܘܢ ܟ݁ܰܕ݂ ܐܶܬ݂ܳܐ ܝܶܫܽܘܥ <EOS>ܘܳܐܡܪܺܝܢ ܠܶܗ ܬ݁ܰܠܡܺܝܕ݂ܶܐ̈ <EOS> ܚܙܰܝܢ ܠܡܳܪܰܢ <EOS> ܗܽܘ ܕ݁ܶܝܢ ܐܶܡܰܪ<EOS>ܠܗܽܘܢ <EOS> ܐܶܠܳܐ ܚܳܙܶܐ ܐ̱ܢܳܐ ܒ݁ܺܐܝܕ݂ܰܘܗ̱ܝ̈ ܕ݁ܽܘܟ݁ܝܳܬ݂ܳܐ̈ ܕ݁ܨܶܨܶܐ̈ ܘܪܳܡܶܐ ܐ̱ܢܳܐ<EOS>ܒ݁ܗܶܝܢ ܨܶܒ݂ܥܳܬ݂ܝ̈ ܘܡܰܘܫܶܛ ܐ̱ܢܳܐ ܐܺܝܕ݂ܝ ܒ݁ܕ݂ܰܦ݂ܢܶܗ ܠܳܐ ܡܗܰܝܡܶܢ ܐ̱ܢܳܐ<EOS>ܘܒ݂ܳܬ݂ܰܪ ܬ݁ܡܳܢܝܳܐ ܝܰܘܡܺܝܢ̈ ܬ݁ܽܘܒ݂ ܠܓ݂ܰܘ ܗ̱ܘܰܘ ܬ݁ܰܠܡܺܝܕ݂ܶܐ̈<EOS><EOS> ܘܬ݂ܳܐܘܡܰܐ ܥܰܡܗܽܘܢ <EOS> ܘܶܐܬ݂ܳܐ ܝܶܫܽܘܥ ܁ ܟ݁ܰܕ݂ ܐܰܚܺܝܕ݂ܺܝܢ ܬ݁ܰܪܥܶܐ̈ ܩܳܡ<EOS>ܒ݁ܰܡܨܰܥܬ݂ܳܐ <EOS> ܘܶܐܡܰܪ ܠܗܽܘܢ <EOS> ܫܠܳܡܳܐ ܥܰܡܟ݂ܽܘܢ <EOS>ܘܶܐܡܰܪ ܠܬ݂ܳܐܘܡܰܐ <EOS> ܐܰܝܬ݁ܳܐ ܨܶܒ݂ܥܳܟ݂ ܠܗܳܪܟ݁ܳܐ <EOS> ܘܰܚܙܺܝ<EOS>ܐܺܝܕ݂ܰܝ̈ <EOS> ܘܰܐܝܬ݁ܳܐ ܐܺܝܕ݂ܳܟ݂ <EOS> ܘܰܐܘܫܶܛ ܒ݁ܓ݂ܰܒ݁ܝ <EOS> ܘܠܳܐ ܬ݁ܶܗܘܶܐ ܠܳܐ ܡܗܰܝܡܢܳܐ ܁<EOS>ܐܶܠܳܐ ܡܗܰܝܡܢܳܐ<EOS>ܘܰܥܢܳܐ ܬ݁ܳܐܘܡܰܐ <EOS> ܘܶܐܡܰܪ ܠܶܗ <EOS> ܡܳܪܝ <EOS> ܘܰܐܠܳܗܝ <EOS>ܐܳܡܰܪ ܠܶܗ ܝܶܫܽܘܥ <EOS> ܗܳܫܳܐ ܕ݁ܰܚܙܰܝܬ݁ܳܢܝ <EOS> ܗܰܝܡܶܢܬ݁ <EOS>ܛܽܘܒ݂ܰܝܗܽܘܢ̈ ܠܰܐܝܠܶܝܢ ܕ݁ܠܳܐ ܚܙܰܐܘܽܢܝ ܘܗܰܝܡܶܢܘ<EOS>ܣܰܓ݁ܺܝܳܐܬ݂ܳܐ̈ ܕ݁ܶܝܢ ܐܳܬ݂ܘܳܬ݂ܳܐ̈ ܐ̱ܚܪܳܢܝܳܬ݂ܳܐ̈ ܥܒ݂ܰܕ݂ ܝܶܫܽܘܥ<EOS>ܩܕ݂ܳܡ ܬ݁ܰܠܡܺܝܕ݂ܰܘܗ̱ܝ̈ ܇ ܐܰܝܠܶܝܢ ܕ݁ܠܳܐ ܟ݁ܬ݂ܺܝܒ݂ܳܢ̈ ܒ݁ܰܟ݂ܬ݂ܳܒ݂ܳܐ ܗܳܢܳܐ <EOS>ܐܳܦ݂ ܗܳܠܶܝܢ ܕ݁ܶܝܢ ܕ݁ܰܟ݂ܬ݂ܺܝܒ݂ܳܢ̈ ܕ݁ܰܬ݂ܗܰܝܡܢܽܘܢ <EOS> ܕ݁ܝܶܫܽܘܥ<EOS>ܗܽܘ ܡܫܺܝܚܳܐ ܒ݁ܪܶܗ ܕ݁ܰܐܠܳܗܳܐ <EOS> ܘܡܳܐ ܕ݁ܗܰܝܡܶܢܬ݁ܽܘܢ ܢܶܗܘܽܘܢ ܠܟ݂ܽܘܢ ܒ݁ܰܫܡܶܗ ܚܰܝܶܐ̈<EOS>ܕ݁ܰܠܥܳܠܰܡ<EOS>ܒ݁ܳܬ݂ܰܪ ܗܳܠܶܝܢ ܚܰܘܺܝ ܬ݁ܽܘܒ݂ ܢܰܦ݂ܫܶܗ ܝܶܫܽܘܥ<EOS>ܠܬ݂ܰܠܡܺܝܕ݂ܰܘܗ̱ܝ̈ ܇ ܥܰܠ ܝܰܡܳܐ ܕ݁ܛܺܝܒ݂ܶܪܺܝܳܘܣ <EOS> ܚܰܘܺܝ ܕ݁ܶܝܢ ܗܳܟ݂ܰܢܳܐ <EOS>ܐܺܝܬ݂ܰܝܗܽܘܢ ܗ̱ܘܰܘ ܐܰܟ݂ܚܕ݂ܳܐ ܫܶܡܥܽܘܢ ܟ݁ܺܐܦ݂ܳܐ <EOS> ܘܬ݂ܳܐܘܡܰܐ<EOS>ܕ݁ܡܶܬ݂ܶܐܡܰܪ ܬ݁ܳܐܡܳܐ <EOS> ܘܢܰܬ݂ܰܢܰܝܐܝܺܠ ܗܰܘ ܕ݁ܡܶܢ ܩܳܛܢܶܐ ܕ݁ܰܓ݂ܠܺܝܠܳܐ <EOS> ܘܰܒ݂ܢܰܝ̈<EOS>ܙܰܒ݂ܕ݂ܰܝ ܘܰܬ݂ܪܶܝܢ̈ ܐ̱ܚܪܳܢܺܝܢ̈ ܡܶܢ ܬ݁ܰܠܡܺܝܕ݂ܶܐ̈ <EOS>ܐܳܡܰܪ ܠܗܽܘܢ ܫܶܡܥܽܘܢ ܟ݁ܺܐܦ݂ܳܐ <EOS> ܐܳܙܶܠ ܐ̱ܢܳܐ ܐܶܨܽܘܕ݂ ܢܽܘܢܶܐ̈ <EOS>ܐܳܡܪܺܝܢ ܠܶܗ ܐܳܦ݂ ܚܢܰܢ ܐܳܬ݂ܶܝܢܰܢ ܥܰܡܳܟ݂ <EOS> ܘܰܢܦ݂ܰܩܘ ܘܰܣܠܶܩܘ ܠܰܣܦ݂ܺܝܢ̱ܬ݁ܳܐ <EOS>ܘܰܒ݂ܗܰܘ ܠܺܠܝܳܐ ܡܶܕ݁ܶܡ ܠܳܐ ܨܳܕ݂ܘ <EOS>ܟ݁ܰܕ݂ ܕ݁ܶܝܢ ܗܘܳܐ ܨܰܦ݂ܪܳܐ ܩܳܡ ܝܶܫܽܘܥ ܥܰܠ ܝܰܕ݂ ܝܰܡܳܐ ܘܠܳܐ<EOS>ܝܕ݂ܰܥܘ ܬ݁ܰܠܡܺܝܕ݂ܶܐ̈ ܕ݁ܝܶܫܽܘܥ ܗ̱ܽܘ<EOS>ܘܶܐܡܰܪ ܠܗܽܘܢ ܝܶܫܽܘܥ <EOS> ܛܠܳܝܶܐ̈ ܠܡܳܐ ܐܺܝܬ݂ ܠܟ݂ܽܘܢ ܡܶܕ݁ܶܡ<EOS>ܠܡܶܠܥܰܣ ܐܳܡܪܺܝܢ ܠܶܗ ܠܳܐ <EOS>ܐܳܡܰܪ ܠܗܽܘܢ <EOS> ܐܰܪܡܰܘ ܡܨܺܝܕ݂ܬ݁ܟ݂ܽܘܢ ܡܶܢ ܓ݁ܰܒ݁ܳܐ ܕ݁ܝܰܡܺܝܢܳܐ<EOS>ܕ݁ܰܣܦ݂ܺܝܢ̱ܬ݁ܳܐ <EOS> ܘܡܶܫܟ݁ܚܺܝܢ ܐܢ̱ܬ݁ܽܘܢ <EOS> ܘܰܐܪܡܺܝܘ <EOS> ܘܠܳܐ ܐܶܫܟ݁ܰܚܘ ܠܡܶܓ݁ܕ݂ܳܗ<EOS>ܠܰܡܨܺܝܕ݂ܬ݁ܳܐ ܇ ܡܶܢ ܣܽܘܓ݂ܳܐܐ ܕ݁ܢܽܘܢܶܐ̈ ܕ݁ܶܐܚܕ݁ܰܬ݂<EOS>ܘܶܐܡܰܪ ܬ݁ܰܠܡܺܝܕ݂ܳܐ ܗܰܘ ܕ݁ܪܳܚܶܡ ܗ̱ܘܳܐ ܠܶܗ ܝܶܫܽܘܥ ܠܟ݂ܺܐܦ݂ܳܐ <EOS>ܗܳܢܳܐ <EOS> ܡܳܪܰܢ ܗ̱ܽܘ <EOS> ܫܶܡܥܽܘܢ ܕ݁ܶܝܢ ܟ݁ܰܕ݂ ܫܡܰܥ ܕ݁ܡܳܪܰܢ ܗ̱ܽܘ ܢܣܰܒ݂ ܟ݁ܽܘܬ݁ܺܝܢܶܗ <EOS>ܡܚܳܐ ܒ݁ܚܰܨܰܘܗ̱ܝ̈ <EOS> ܡܶܛܽܠ ܕ݁ܥܰܪܛܶܠܳܝܳܐ ܗ̱ܘܳܐ <EOS> ܘܰܫܕ݂ܳܐ ܢܰܦ݂ܫܶܗ ܒ݁ܝܰܡܳܐ <EOS>ܕ݁ܢܺܐܬ݂ܶܐ ܠܘܳܬ݂ ܝܶܫܽܘܥ <EOS>ܐ̱ܚܪܳܢܶܐ̈ ܕ݁ܶܝܢ ܬ݁ܰܠܡܺܝܕ݂ܶܐ̈ <EOS> ܒ݁ܰܣܦ݂ܺܝܢ̱ܬ݁ܳܐ ܐܶܬ݂ܰܘ <EOS> ܠܳܐ<EOS>ܓ݁ܶܝܪ ܪܰܚܺܝܩܺܝܢ ܗ̱ܘܰܘ ܣܰܓ݁ܺܝ ܡܶܢ ܐܰܪܥܳܐ ܇ ܐܶܠܳܐ ܐܰܝܟ݂ ܡܰܐܬ݂ܶܝܢ ܐܰܡܺܝܢ̈ <EOS>ܘܢܳܓ݂ܕ݁ܺܝܢ ܗ̱ܘܰܘ ܠܳܗ ܠܰܡܨܺܝܕ݂ܬ݁ܳܐ ܗܳܝ ܕ݁ܢܽܘܢܶܐ̈<EOS>ܟ݁ܰܕ݂ ܕ݁ܶܝܢ ܣܠܶܩܘ ܠܰܐܪܥܳܐ ܚܙܰܘ ܓ݁ܽܘܡܪܶܐ̈ ܟ݁ܰܕ݂ ܣܺܝܡܳܢ̈ <EOS>ܘܢܽܘܢܳܐ ܟ݁ܰܕ݂ ܣܺܝܡ ܥܠܰܝܗܶܝܢ ܘܠܰܚܡܳܐ <EOS>ܘܶܐܡܰܪ ܠܗܽܘܢ ܝܶܫܽܘܥ <EOS> ܐܰܝܬ݁ܰܘ ܡܶܢ ܗܳܢܽܘܢ ܢܽܘܢܶܐ̈ ܕ݁ܨܳܕ݂ܬ݁ܽܘܢ<EOS>ܗܳܫܳܐ <EOS>ܘܰܣܠܶܩ ܫܶܡܥܽܘܢ ܟ݁ܺܐܦ݂ܳܐ <EOS> ܘܢܰܓ݂ܕ݁ܳܗ ܠܰܡܨܺܝܕ݂ܬ݁ܳܐ ܠܰܐܪܥܳܐ<EOS>ܟ݁ܰܕ݂ ܡܰܠܝܳܐ ܢܽܘܢܶܐ̈ ܪܰܘܪܒ݂ܶܐ̈ <EOS> ܡܳܐܐ ܘܚܰܡܫܺܝܢ ܘܰܬ݂ܠܳܬ݂ܳܐ <EOS> ܘܰܒ݂ܗܳܢܳܐ ܟ݁ܽܠܶܗ<EOS>ܝܽܘܩܪܳܐ ܠܳܐ ܐܶܨܛܰܪܝܰܬ݂ ܡܨܺܝܕ݂ܬ݁ܳܐ ܗܳܝ<EOS>ܘܶܐܡܰܪ ܠܗܽܘܢ ܝܶܫܽܘܥ ܁ ܬ݁ܰܘ ܐܶܫܬ݁ܰܪܰܘ <EOS> ܐ̱ܢܳܫ ܕ݁ܶܝܢ ܡܶܢ<EOS>ܬ݁ܰܠܡܺܝܕ݂ܶܐ̈ ܠܳܐ ܡܰܡܪܰܚ ܗ̱ܘܳܐ ܕ݁ܰܢܫܰܐܠܺܝܘܗ̱ܝ ܕ݁ܡܰܢܽܘ <EOS> ܕ݁ܝܳܕ݂ܥܺܝܢ ܗ̱ܘܰܘ<EOS>ܕ݁ܡܳܪܰܢ ܗ̱ܽܘ <EOS>ܩܪܶܒ݂ ܕ݁ܶܝܢ ܝܶܫܽܘܥ ܁ ܘܰܫܩܰܠ ܠܰܚܡܳܐ ܘܢܽܘܢܶܐ̈ <EOS> ܘܝܰܗ̱ܒ݂ ܠܗܽܘܢ<EOS>ܗܳܕ݂ܶܐ ܕ݁ܰܬ݂ܠܳܬ݂ ܙܰܒ݂ܢܺܝܢ̈ ܐܶܬ݂ܚܙܺܝ ܝܶܫܽܘܥ ܠܬ݂ܰܠܡܺܝܕ݂ܰܘܗ̱ܝ̈<EOS><EOS> ܟ݁ܰܕ݂ ܩܳܡ ܡܶܢ ܒ݁ܶܝܬ݂ ܡܺܝܬ݂ܶܐ̈<EOS>ܟ݁ܰܕ݂ ܕ݁ܶܝܢ ܐܶܫܬ݁ܰܪܺܝܘ ܐܶܡܰܪ ܝܶܫܽܘܥ ܠܫܶܡܥܽܘܢ ܟ݁ܺܐܦ݂ܳܐ <EOS>ܫܶܡܥܽܘܢ ܒ݁ܰܪ ܝܳܘܢܰܐ ܪܳܚܶܡ ܐܰܢ̱ܬ݁ ܠܺܝ ܝܰܬ݁ܺܝܪ ܡܶܢ ܗܳܠܶܝܢ ܐܳܡܰܪ ܠܶܗ <EOS> ܐܺܝܢ<EOS>ܡܳܪܝ <EOS> ܐܰܢ̱ܬ݁ ܝܳܕ݂ܰܥ ܐܰܢ̱ܬ݁ <EOS> ܕ݁ܪܳܚܶܡ ܐ̱ܢܳܐ ܠܳܟ݂ <EOS> ܐܳܡܰܪ ܠܶܗ <EOS> ܪܥܺܝ ܠܺܝ ܐܶܡܪܰܝ̈<EOS>ܐܳܡܰܪ ܠܶܗ ܬ݁ܽܘܒ݂ ܕ݁ܬ݂ܰܪܬ݁ܶܝܢ̈ ܙܰܒ݂ܢܺܝܢ̈ <EOS> ܫܶܡܥܽܘܢ ܒ݁ܰܪ<EOS>ܝܳܘܢܰܐ ܪܳܚܶܡ ܐܰܢ̱ܬ݁ ܠܺܝ ܐܳܡܰܪ ܠܶܗ ܐܺܝܢ ܡܳܪܝ <EOS> ܐܰܢ̱ܬ݁ ܝܳܕ݂ܰܥ ܐܰܢ̱ܬ݁ ܕ݁ܪܳܚܶܡ<EOS>ܐ̱ܢܳܐ ܠܳܟ݂ <EOS> ܐܳܡܰܪ ܠܶܗ ܝܶܫܽܘܥ <EOS> ܪܥܺܝ ܠܺܝ ܥܶܪܒ݁ܰܝ̈<EOS>ܐܳܡܰܪ ܠܶܗ ܕ݁ܰܬ݂ܠܳܬ݂ ܙܰܒ݂ܢܺܝܢ̈ <EOS> ܫܶܡܥܽܘܢ ܒ݁ܰܪ ܝܳܘܢܰܐ ܪܳܚܶܡ<EOS>ܐܰܢ̱ܬ݁ ܠܺܝ ܘܟ݂ܶܪܝܰܬ݂ ܠܶܗ ܠܟ݂ܺܐܦ݂ܳܐ ܕ݁ܶܐܡܰܪ ܠܶܗ ܕ݁ܰܬ݂ܠܳܬ݂ ܙܰܒ݂ܢܺܝܢ̈ ܕ݁ܪܳܚܶܡ<EOS>ܐܰܢ̱ܬ݁ ܠܺܝ <EOS> ܘܶܐܡܰܪ ܠܶܗ <EOS> ܡܳܪܝ ܟ݁ܽܠ ܡܶܕ݁ܶܡ ܐܰܢ̱ܬ݁ ܚܳܟ݂ܶܡ ܐܰܢ̱ܬ݁ <EOS> ܐܰܢ̱ܬ݁<EOS>ܝܳܕ݂ܰܥ ܐܰܢ̱ܬ݁ <EOS> ܕ݁ܪܳܚܶܡ ܐ̱ܢܳܐ ܠܳܟ݂ <EOS> ܐܳܡܰܪ ܠܶܗ ܝܶܫܽܘܥ <EOS> ܪܥܺܝ ܠܺܝ ܢܩܰܘܳܬ݂ܝ̈<EOS>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂ ܕ݁ܟ݂ܰܕ݂ ܛܠܶܐ ܗ̱ܘܰܝܬ݁<EOS>ܐܰܢ̱ܬ݁ ܠܢܰܦ݂ܫܳܟ݂ ܐܳܣܰܪ ܗ̱ܘܰܝܬ݁ ܚܰܨܰܝܟ݁̈ ܘܰܡܗܰܠܶܟ݂ ܗ̱ܘܰܝܬ݁ ܠܰܐܝܟ݁ܳܐ ܕ݁ܨܳܒ݂ܶܐ<EOS>ܐܰܢ̱ܬ݁ <EOS> ܡܳܐ ܕ݁ܶܝܢ ܕ݁ܰܣܶܐܒ݂ܬ݁ ܬ݁ܶܦ݂ܫܽܘܛ ܐܺܝܕ݂ܰܝܟ݁̈ <EOS> ܘܰܐ̱ܚܪܺܝܢ ܢܶܐܣܽܘܪ ܠܳܟ݂<EOS>ܚܰܨܰܝܟ݁̈ <EOS> ܘܢܰܘܒ݁ܠܳܟ݂ <EOS> ܠܰܐܝܟ݁ܳܐ ܕ݁ܠܳܐ ܨܳܒ݂ܶܐ ܐܰܢ̱ܬ݁ <EOS>ܗܳܕ݂ܶܐ ܕ݁ܶܝܢ ܐܶܡܰܪ <EOS> ܕ݁ܰܢܚܰܘܶܐ ܒ݁ܰܐܝܢܳܐ ܡܰܘܬ݁ܳܐ ܥܬ݂ܺܝܕ݂<EOS>ܕ݁ܰܢܫܰܒ݁ܰܚ ܠܰܐܠܳܗܳܐ <EOS> ܘܟ݂ܰܕ݂ ܐܶܡܰܪ ܗܳܠܶܝܢ <EOS> ܐܶܡܰܪ ܠܶܗ <EOS> ܬ݁ܳܐ ܒ݁ܳܬ݂ܰܪܝ<EOS>ܘܶܐܬ݂ܦ݁ܢܺܝ ܫܶܡܥܽܘܢ ܟ݁ܺܐܦ݂ܳܐ <EOS> ܘܰܚܙܳܐ ܠܬ݂ܰܠܡܺܝܕ݂ܳܐ ܗܰܘ<EOS>ܕ݁ܪܳܚܶܡ ܗ̱ܘܳܐ ܝܶܫܽܘܥ ܕ݁ܳܐܬ݂ܶܐ ܒ݁ܳܬ݂ܪܶܗ <EOS> ܗܰܘ ܕ݁ܰܢܦ݂ܰܠ ܗ̱ܘܳܐ ܒ݁ܰܚܫܳܡܺܝܬ݂ܳܐ ܥܰܠ<EOS>ܚܰܕ݂ܝܶܗ ܕ݁ܝܶܫܽܘܥ <EOS> ܘܶܐܡܰܪ <EOS> ܡܳܪܝ <EOS> ܡܰܢܽܘ ܡܰܫܠܶܡ ܠܳܟ݂ <EOS>ܠܗܳܢܳܐ ܟ݁ܰܕ݂ ܚܙܳܐ ܟ݁ܺܐܦ݂ܳܐ <EOS> ܐܶܡܰܪ ܠܝܶܫܽܘܥ <EOS> ܡܳܪܝ ܁ ܘܗܳܢܳܐ <EOS>ܡܳܢܳܐ <EOS>ܐܳܡܰܪ ܠܶܗ ܝܶܫܽܘܥ <EOS> ܐܶܢ ܨܳܒ݂ܶܐ ܐ̱ܢܳܐ ܕ݁ܰܢܩܰܘܶܐ ܗܳܢܳܐ ܥܕ݂ܰܡܳܐ<EOS>ܕ݁ܳܐܬ݂ܶܐ ܐ̱ܢܳܐ ܁ ܠܳܟ݂ ܡܳܐ ܠܳܟ݂ <EOS> ܐܰܢ̱ܬ݁ ܬ݁ܳܐ ܒ݁ܳܬ݂ܰܪܝ <EOS>ܘܢܶܦ݂ܩܰܬ݂ ܗܳܕ݂ܶܐ ܡܶܠܬ݂ܳܐ ܒ݁ܶܝܬ݂ ܐܰܚܶܐ̈ ܕ݁ܗܰܘ ܬ݁ܰܠܡܺܝܕ݂ܳܐ<EOS>ܠܳܐ ܡܳܐܶܬ݂ <EOS> ܝܶܫܽܘܥ ܕ݁ܶܝܢ <EOS> ܠܳܐ ܗ̱ܘܳܐ ܕ݁ܠܳܐ ܡܳܐܶܬ݂ ܐܶܡܰܪ <EOS> ܐܶܠܳܐ ܕ݁ܶܐܢ ܨܳܒ݂ܶܐ<EOS>ܐ̱ܢܳܐ ܕ݁ܰܢܩܰܘܶܐ ܗܳܢܳܐ ܥܕ݂ܰܡܳܐ ܕ݁ܳܐܬ݂ܶܐ ܐ̱ܢܳܐ ܁ ܠܳܟ݂ ܡܳܐ ܠܳܟ݂ <EOS>ܗܳܢܰܘ ܬ݁ܰܠܡܺܝܕ݂ܳܐ ܕ݁ܰܐܣܗܶܕ݂ ܥܰܠ ܗܳܠܶܝܢ ܟ݁ܽܠܗܶܝܢ ܘܳܐܦ݂<EOS>ܟ݁ܬ݂ܰܒ݂ ܐܶܢܶܝܢ̈ <EOS> ܘܝܳܕ݂ܥܺܝܢ ܚ̱ܢܰܢ ܕ݁ܫܰܪܺܝܪܳܐ ܗ̱ܝ ܣܳܗܕ݁ܽܘܬ݂ܶܗ<EOS>ܐܺܝܬ݂ ܕ݁ܶܝܢ ܐܳܦ݂ ܐ̱ܚܪܳܢܝܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܕ݁ܰܥܒ݂ܰܕ݂<EOS>ܝܶܫܽܘܥ <EOS> ܐܰܝܠܶܝܢ ܕ݁ܶܐܠܽܘ ܚܕ݂ܳܐ ܚܕ݂ܳܐ ܡܶܬ݂ܟ݁ܰܬ݂ܒ݁ܳܢ̈ ܗ̱ܘܰܝ̈ ܐܳܦ݂ ܠܳܐ ܗܽܘ ܥܳܠܡܳܐ<EOS>ܐܰܝܟ݂ ܕ݁ܣܳܒ݂ܰܪ ܐ̱ܢܳܐ ܇ ܣܳܦ݂ܶܩ ܗ̱ܘܳܐ ܠܰܟ݂ܬ݂ܳܒ݂ܶܐ̈ ܕ݁ܡܶܬ݂ܟ݁ܰܬ݂ܒ݁ܺܝܢ ܗ̱ܘܰܘ<EOS>