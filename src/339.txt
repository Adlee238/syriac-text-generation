ܬܘܒ<EOS>
ܢܝ̈ܫܐ ܐܚܪ̈ܢܐ ܥܠ ܢܦܫܐ<EOS>
ܘܥܠ ܦܘܪܫ ܚ̈ܫܐ ܕܒ̈ܢܝܢܫܐ ܦܓܪ̈ܢܐ<EOS>
ܘܢ̈ܦܫܢܐ ܘܪ̈ܘܚܢܐ<EOS>ܐܢܐ ܕܝܢ ܐܘܛܪܘܦ ܘܐܘܣܒܝܣ ܡܢ ܒܬܪ ܕܩܒܠܢ ܐܓܪܬܗ ܩܕܡܝܬܐ ܐܝܨܦܢܢ ܥܠ<EOS>
ܡܐܬܝܬܢ ܕܠܘܬܗ<EOS> ܟܕ ܕܝܢ ܥܠܢ ܠܟܘܪܚܗ ܘܝܗܒܢ ܫܠܡܐ ܠܚ̈ܕܕܐ ܒܥܢܝܢܐ ܕܨܠܘܬܐ ܒܡܡܠܠܢ ܕܥܡ<EOS>
ܚ̈ܕܕܐ ܣ̈ܓܝܐܬܐ ܐܬܡܠܠ ܐܝܠܝܢ ܕܠܐ ܐܬܟܬܒ<EOS> ܐܝܬܘܗܝ ܕܝܢ ܫܘܐܠܢ ܩܕܡܝܐ ܕܡܛܠ ܡܢܐ ܡܢ ܟܘܠ ܦܓܪ<EOS>
ܒܦܓܪܐ ܕܒܪܢܫܐ ܐܬܣܝܡܬ ܦܘܣܝܣ ܕܢܦܫܐ<EOS>ܐܝܚܝܕܝܐ ܐ̇ܡܪ<EOS> ܐܢܐ ܚܒ̈ܝܒܝ ܐܝܟ ܡܐ ܕܡܬܚܙܝܐ ܠܝ ܐ̇ܡܪ ܐܢܐ<EOS> ܡܛܠ ܕܠܒܪ<EOS>
ܐܢܫܐ ܒܠܚܘܕ ܨܒܐ ܐܠܗܐ ܕܢܕܪܫ ܒܝܘܠܦܢܐ ܕܚܟܡܬܗ ܣܡܗ ܠܗܢܐ ܟܠܗ ܟܝܢܐ ܦܬܝܐ ܘܪܘܝܚܐ ܒܪܘܡܗ<EOS>
ܘܥܘܡܩܗ ܟܕ ܣܩ̈ܘܒܠܝܝܢ ܐܣ̈ܛܘܟܣܘܗܝ ܠܚ̈ܕܕܐ ܒܟܝܢܗܘܢ<EOS> ܘܒܓܘ ܦܚܬܗ ܥܡܝܩܐ ܘܚܘܕܪܐ ܕܓܝܓܠܗ<EOS>
ܐܩܝܡ ܡܘܫ̈ܚܬܐ ܠܐܬܪ̈ܘܬܗ ܒܦܘܠܓܐ ܕܝܡ̈ܡܐ܇ ܒܪܗܛܐ ܕܢܗܪ̈ܘܬܐ܇ ܒܪܕܝܐ ܕܡ̈ܒܘܥܐ܇ ܒܡܘ̈ܥܝܬܐ<EOS>
ܕܐ̈ܝܠܢܐ܇ ܒܨܘܪ̈ܬܐ ܕܟܠ ܓ̈ܘܢܝܢ<EOS> ܘܒܓܘ ܟܦܐ ܕܪܩܝܥܐ ܕܠܩܐ ܕܢܗܝܪ̈ܐ ܒܐܬܪ̈ܘܬܐ ܪ̈ܡܐ ܘܡ̈ܟܐ܇<EOS>
ܒܙܒ̈ܢܐ ܡܫ̈ܚܠܦܐ ܕܫܡܫܐ ܘܣܗܪܐ<EOS> ܘܡܛܠ ܕܟܠܡܕܡ ܕܐܝܬ ܠܗ ܙܘܥܬܐ ܒܪܗܛܗ ܘܓܘܢܐ ܒܚܙܬܗ ܒܬܪ̈ܝܢ<EOS>
ܐܪ̈ܙܝܢ ܩܐܡ ܒܚܙܬܗ ܕܓܠܝܐ ܘܒܐܘܡܢܘܬ ܥܒܘܕܘܬܗ ܕܐܠܗܐ ܕܒܗ ܡܛܠ ܗܢܐ ܗ̇ܘ ܡܕܡ ܕܥܬܝܕ ܗܘܐ<EOS>
ܕܢܒܪܐ ܐܠܗܐ ܕܠܗ ܢܫܡܫܘܢ ܗܠܝܢ ܟ̈ܝܢܐ ܘܒܗܘܢ ܢܩܪܒܝܘܗܝ ܠܣܘܟܠܐ ܕܚܟܡܬܗ ܒܬܪ̈ܝܢ ܙܘ̈ܥܝܢ ܕܬܪ̈ܬܝܢ ܐܘ̈ܣܝܣ܇ ܘ̇ܠܐ ܗܘܐ ܕܢܗܘܐ ܩܘܝܡܗ<EOS>
ܕܒܥܠܡܐ<EOS> ܕܒܚܙܘܗܘܢ ܓܠܝܐ ܕܗܠܝܢ ܫܘܦܪ̈ܐ ܬ̈ܡܝܗܐ ܕܡܒܪܩܝܢ ܡܢ ܟܠܗܘܢ ܟܝ̈ܢܐ ܬܬܒܣܡ ܗܕܐ<EOS>
ܐܘܣܝܐ ܓܠܝܬܐ ܕܦܓܪܐ<EOS> ܘܒܚܟܡܬܐ ܕܟܣܝܐ ܒܗܘܢ ܬܬܒܣܡ ܗܕܐ ܐܘܣܝܐ ܟܣܝܬܐ ܕܢܦܫܐ<EOS> ܐܢ ܓܝܪ ܠܗܘܢ<EOS>
ܠܟ̈ܝܢܐ ܝܗܒ ܠܗܘܢ ܛܒܥܐ ܘܨܘܪܬܐ ܒܓܘܢܐ ܕܚܙܬܗܘܢ ܒܪܝܬܐ ܘܐܪܙܐ ܟܣܝܐ ܕܛܡܝܪ ܒܗܘܢ ܕܡܒܕܩ ܥܠ<EOS>
ܚܟܡܬܐ ܕܐܠܗܐ ܟܡܐ ܝܬܝܪܐܝܬ ܠܗ ܠܒܪ ܐܢܫܐ ܡܠܟܐ ܕܟܠܗܘܢ ܟܝ̈ܢܐ ܕܗܕܐ ܒܪܝܬܐ ܢܩܝܡܝܘܗܝ ܗܘܐ<EOS>
ܒܫܘܦܪܐ ܡܝܬܪܐ ܕܨܘܪܬܐ ܕܗ̈ܕܡܘܗܝ ܕܦܓܪܐ܇ ܘܒܟܝܢܐ ܫܒܝܚܐ ܕܡܬܬܙܝܥ ܒܗ ܠܡܣܬܟܠܘ ܥܒ̈ܕܘܗܝ<EOS>
ܕܐܠܗܐ<EOS>ܐܘܣܒܝܣ ܐ̇ܡܪ<EOS> ܘܗܘ ܦܓܪܐ ܠܐ ܣ̇ܦܩ ܗܘܐ ܒܝܕ ܙܘܥܬܐ ܕܪ̈ܓܫܘܗܝ ܠܡܬܒܝܢܘ<EOS>
ܒܬܘܩܢܗܘܢ ܕܥܒ̈ܕܐ<EOS>ܝܚܝܕܝܐ ܐ̇ܡܪ<EOS> ܠܐ ܡܫܟܚ ܟܝܢܐ ܕܦܓܪܐ ܕܡܕܡ ܕܠܐ ܡܬܚܙܐ ܐܠܐ ܐܢ ܒܡܕܥܐ<EOS>
ܢܚܙܝܘܗܝ ܗܘܐ ܒܚܙܬܐ ܕܥ̈ܝܢܐ<EOS> ܗܐ ܓܝܪ ܗܢܝܢ ܥ̈ܝܢܐ ܠܥܠ ܡܢ ܐܪܩܝܥܐ ܠܐ ܡܫܟܚ̈ܢ ܚ̈ܙܝܢ<EOS> ܘܡܐ<EOS>
ܕܨ̇ܒܝܢ ܚܢܢ ܕܢܚܘܪ ܠܥܠ ܡܢ ܪܩܝܥܐ ܠܘ ܒܥ̈ܝܢܐ ܕܦܓܪܐ ܚ̇ܝܪܝܢܢ ܐܠܐ ܒܪܥܝܢܐ ܕܠܓܘ ܡܬܒܩܝܢܢ<EOS>ܘܠܓܘ ܒܝܬܐ ܠܘ ܚܝܪܐ ܕܒܒ̈ܬܐ ܥܐܠ ܐܠܐ ܕܠܒܐ<EOS> ܘܣܗܪܐ ܡܐ ܕܣ̇ܠܩ ܒܡܠܝܘܬܗ ܡܢ ܡܕܢܚܐ ܠܥܝ̈ܢܐ<EOS>
ܡܣܬܒܪ ܕܠܐ ܪܚܝܩ ܚܡܫܐ ܡ̈ܝܠܝܢ<EOS> ܘܡܕܥܐ ܡܣܬܟܠ ܕܡܕܢܚܝܐ ܕܟܠܢܫ ܐܝܬܘܗܝ<EOS> ܘܡܛܠ ܕܠܐ ܣ̇ܦܩܝܢ<EOS>
ܗܘܘ ܪ̈ܓܫܐ ܕܠܒܪ ܕܒܫܡܥܐ ܘܚܙܬܐ ܘܡܪܝܚܢܘܬܐ ܘܓܫܬܐ ܢܡܘܫܘܢ ܓܘܝܘܬܐ ܕܐܪܙܗܘܢ ܕܟܝ̈ܢܐ ܡܛܠ<EOS>
ܗܢܐ ܡܚܦܐ ܐܠܗܐ ܒܟܣܝܘܬܐ ܕܗ̈ܕܡܐ ܕܠܓܘ܇ ܟܝܢܐ ܕܩܛܝܢ ܒܪ̈ܓܫܘܗܝ ܡܢ ܟܠܗܘܢ ܓܘܫ̈ܡܐ<EOS>ܕܒܚܪܝܦܘܬܐ ܕܩܛܝܢܘܬܐ ܕܙܘ̈ܥܘܗܝ ܢܡܘܫ ܚܟܡܬܐ ܡܣܬܪܬܐ ܕܗܘܝ̈ܘܗܝ ܕܡܪܐ ܟܠ<EOS>ܐܘܣܒܝܣ ܐ̇ܡܪ<EOS> ܘܠܐ ܡܫܟܚ̈ܢ ܗ̈ܘܝ ܢܦܫ̈ܬܐ ܟܕ ܐܝܬܝܗܝܢ ܡܦܪܫܐܝܬ ܕܠܐ ܦܓܪܐ<EOS>
ܢܣܬܟ̈ܠܢ ܚܟܡܬܐ ܕܐܠܗܐ<EOS> ܐܝܟܢܐ ܕܐܦ ܡ̈ܠܐܟܐ ܟܕ ܠܐ ܐܝܬܝܗܘܢ<EOS>
ܒܦܓܪܐ ܚܝܠܬܢܝܢ ܒܣܘܟܠܐ ܕܐܠܗܐ ܘܠܐ ܐܣܬܢܩܘ ܕܢܗܘܐ ܠܗܘܢ ܥܠܬܐ ܦܓܪܐ ܗܟܢܐ ܡܕܝܢ ܐܦ ܗܢܝܢ<EOS>
ܢܦܫ̈ܬܐ ܡ̈ܨܝܢ ܗ̈ܘܝ ܟܕ ܠܐ ܢܬܬܣܝ̈ܡܢ ܗ̈ܘܝ ܒܦܓܪܐ܇ ܠܡܬܒܩܝܘ ܒܚܟܡܬܐ ܕܐܠܗܐ<EOS>ܝܚܝܕܝܐ ܐ̇ܡܪ<EOS> ܗܢܝܢ ܠܡ ܢܦܫ̈ܬܐ ܐ̈ܚܝ ܐܠܘ ܒܗܢܐ ܐܪܙܐ ܡܬܒܪ̈ܝܢ ܗ̈ܘܝ<EOS>
ܕܕܠܐ ܦܓܪܐ ܢܗܘܝ̈ܢ ܒܥܠܡܐ ܣ̈ܦܩܢ ܗ̈ܘܝ ܒܝܕܥܬܗܝܢ ܠܡܪܓܫܘ ܒܚܟܡܬܐ ܡܣܬܪܬܐ ܕܗܠܝܢ ܟ̈ܝܢܐ<EOS> ܠܐ<EOS>
ܕܝܢ ܡܬܙܝ̈ܥܢ ܗ̈ܘܝ ܒܒܥܬܗܘܢ ܡܛܠ ܕܪܡ ܗܘ ܟܝܢܗܝܢ ܡܢܗܘܢ<EOS> ܘܠܝܬ ܠܗܝܢ ܣܘܢܩܢܐ ܥܠܝܗܘܢ<EOS> ܘܡܛܠ<EOS>
ܠܐ ܣܢܝܩܘܬܗܝܢ ܕܥܠܝܗܘܢ ܐܦܠܐ ܒܚܟܡܬܐ ܕܒܗܘܢ ܗ̈ܡܣܢ ܗ̈ܘܝ<EOS> ܐܝܟ ܕܠܐ ܗ̇ܡܣܝܢ ܣܪ̈ܦܐ ܠܡܒܥܐ<EOS>
ܚܟܡܬܐ ܕܗܢܐ ܥܠܡܐ ܡܛܠ ܕܪܡ ܗܘ ܟܝܢܗܘܢ ܡܢܗ<EOS> ܘܡܛܘܠ ܕܐܝܬܝܬ ܠܬܚܘܝܬܐ ܟܝܢܐ ܕܡ̈ܠܐܟܐ ܐܪܙܐ<EOS>
ܗܘ ܐܚܪܢܐ ܕܥܠܝܗܘܢ<EOS> ܕܒܛܟܣܐ ܕܐܬܒܪܝܘ ܒܗ ܡܢ ܐܠܗܐ ܐܝܬܝܗܘܢ<EOS> ܟܝܢܐ ܕܝܢ ܕܢܦܫ̈ܬܐ ܠܐ ܗܘܐ<EOS>
ܗܟܢܐ ܐܬܣܝܡ ܡܢ ܐܠܗܐ<EOS> ܘܐܠܘ ܦܓܪܐ ܗܘܐ ܒܠܚܘܕ ܒܪܢܫܐ ܕܠܐ ܢܦܫܐ ܠܘ ܒܪܢܫܐ ܒܠܚܘܕ ܥܒܕ ܐܠܗܐ<EOS>
ܒܥܠܡܐ ܐܠܐ ܦܓܪܐ ܐܝܟ ܫܪܟܐ ܕܦܓܪ̈ܐ ܕܓܠܝܙܝܢ ܡܢ ܣܘܟܠܐ ܕܚܟܡܬܗ ܐܝܟ ܙܢܐ ܕܒܥܝܪܐ ܘܥܘܦܐ<EOS>
ܕܫܡܝܐ<EOS> ܟܠܗ ܕܝܢ ܕܦܪܝܫ ܒܪܢܫܐ ܡܢ ܟܠܗܘܢ ܟܝ̈ܢܐ ܡܛܠ ܕܐܬܝܩܪ ܒܝܕ ܢܦܫܐ ܕܒܗ<EOS> ܘܡܛܠ ܕܐܝܬܝܗ̇<EOS>
ܒܗ ܒܝܕ ܐ̈ܘܠܨܢܘܗܝ ܘܣܢܝܩܘܬܗ ܕܥܠ ܟܘܠ ܡܕܡ ܡܬܬܙܝܥܐ ܒܗ ܠܡܬܚܟܡܘ ܥܠ ܟܠܡܕܡ<EOS> ܟܕ ܗ̇ܘܝܐ<EOS>
ܠܦܓܪܐ ܫܘܬܦܘܬܐ ܥܡܗ̇ ܒܫ̈ܟܚܬܐ ܕܡܢܗ̇ ܘܗܝ ܥܡܗ ܒܗ ܒܝܕ ܚܟܡܬܐ ܕܡܣܬܪܐ ܒܗ ܒܗܘܝܗ ܕܡܢ<EOS>
ܐܠܗܐ<EOS> ܘܐܠܘ ܕܠܐ ܢܦܫ ܗܘܐ ܒܪ ܐܢܫܐ ܐܝܟ ܫܪܟܐ ܕܟܠ ܡܕܡ ܗ̇ܘܐ ܗܘܐ ܐܝܟ ܕܡܢ ܠܥܠ ܐܡ̇ܪܬ<EOS>ܘܐܠܘ ܢܦܫ̈ܬܐ ܕܠܐ ܦܓܪܐ ܐܬܒܪ̈ܝ ܒܥܠܡܐ ܣܪܝܩܘܬܐ ܗ̇ܘܝܐ ܗܘܬ ܕܟܕ ܠܐ ܣܢܝ̈ܩܢ ܥܠ ܚܕ ܡܢ<EOS>
ܟܝ̈ܢܐ܇ ܒܙܘ̈ܥܐ ܕܡܪ̈ܢܝܬܐ ܕܬܘܩܢܗܘܢ ܢܗܘܝ̈ܢ ܢ̈ܒܗܢ<EOS> ܗܫܐ<EOS>
ܕܝܢ ܕܐܬܠܒܫܝ̈ܢ ܒܦܓܪܐ ܦܓܪܐ ܗܘܐ ܠܗܝܢ ܥܠܬܐ܇ ܕܢܬܪ̈ܥܝܢ ܐܝܠܝܢ ܕܕܦܓܪܐ ܐ̈ܢܝܢ<EOS> ܘܒܕܝܠܗ ܥܠ<EOS>
ܚܟܡܬܐ ܕܒܗ ܗ̈ܡܣܢ ܒܟܠ ܐܢܫ ܒܟܠ ܡܘ̈ܫܚܢ<EOS> ܐܘܣܒܝܣ ܐ̇ܡܪ<EOS> ܨ̇ܒܐ ܗ̇ܘܝܬ ܠܡܫܡܥ܇ ܕܐܝܟܢ ܡܥܠܝ̈ܢ<EOS>
ܢܦܫ̈ܬܐ ܡܢ ܣܢܝܩܘܬܐ ܕܥܠ ܟܠܡܕܡ ܕܡܬܚܙܐ<EOS> ܝܚܝܕܝܐ ܐ̇ܡܪ<EOS> ܚܘܪ ܘܚܙܝ ܒܬܫܡܫܬܐ ܕܟܠ ܡܕܡ<EOS>
ܕܒܟܘܠܗܘܢ ܣܘ̈ܢܩܘܗܝ ܕܦܓܪܐ ܡܬܡܠܐ ܘܗܝ ܥܠܝܗܘܢ ܠܐ ܣܢܝܩܐ<EOS> ܠܘ ܓܝܪ ܡܬܚܙܝܢܝܬܐ ܗܝ ܕܥܠ<EOS>
ܡܬ̈ܚܙܝܢܝܬܐ ܬܣܬܢܩ܇ ܠܐ ܥܠ ܕܢܚܗ ܕܫܡܫܐ܇ ܠܐ ܥܠ ܚܘ̈ܠܦܘܗܝ ܕܣܗܪܐ܇ ܠܐ ܥܠ ܟܠܗ̇ ܡܬܙܝܥܢܘܬܐ<EOS>
ܡܨܥܝܬܐ ܕܠܥܠ ܡܢܢ ܗܢܘ ܕܝܢ ܠܐ ܥܠ ܣܒܝܣܘܬܐ ܕܥܢ̈ܢܐ܇ ܠܐ ܥܠ ܢܘܪܐ ܕܒܪ̈ܩܐ܇ ܠܐ ܥܠ ܩܠܐ<EOS>
ܕܪ̈ܥܡܐ܇ ܠܐ ܥܠ ܫ̈ܦܥܐ ܕܡܛܪܐ܇ ܠܐ ܥܠ ܪܨܢܐ ܕܡܒ̈ܘܥܐ ܠܐ ܥܠ ܢܘܗܪܐ ܕܐܝܡܡܐ܇ ܠܐ ܥܠ ܫܠܝܘܬܗ<EOS>
ܕܠܠܝܐ܇ ܠܐ ܥܠ ܥ̈ܕܢܐ ܕܛܘܪ̈ܐ܇ ܠܐ ܥܠ ܡܢܝܢܐ ܕܫ̈ܥܐ܇ ܠܐ ܥܠ ܫܘܚܠܦܐ ܕܝܪ̈ܚܐ܇ ܠܐ ܥܠ ܚܘܕܪܐ<EOS>
ܕܟܘܠܗ̇ ܫܢܬܐ܇ ܘܟܠ ܕܒܗ̇ ܡܣܬܥܪ<EOS> ܐܠܐ ܡܢ ܟܠܗܝܢ ܗܠܝܢ ܡܚܪܪ ܟܝܢܐ ܕܢܦܫܐ<EOS> ܕܒܙܘ̈ܥܘܗܝ ܩ̈ܛܝܢܐ<EOS>
ܢܒܥܘܢ ܒܢ̈ܝ ܐܢܫܐ ܬܡܝܗܘܬ ܥܒ̈ܕܘܗܝ ܕܐܠܗܐ<EOS> ܘܚܠܦ ܕܢܬܒܛܠ ܠܗܘܢ ܥܠ ܗܢܐ ܕܘܪܫܐ ܕܒܥܢܝܢܐ<EOS>
ܐܡܝܢܐ ܡܢ ܪ̈ܓܝܓܬܐ ܕܦܓܪܐ ܢܬܚܣܟܘܢ ܗܘܘ ܛ̈ܠܘܡܐ ܠܐܠܗܐ ܒܥ̈ܒܕܐ ܕܠܐ ܟ̇ܫܪܝܢ<EOS> ܕܠܐ ܒܚܟܡܬܐ<EOS>
ܕܟܝܢܐ܇ ܘܠܐ ܒܚܟܡܬܐ ܕܟܬܒ̈ܐ ܪܢ̇ܝܢ<EOS> ܐܘ ܟܡܐ ܐܬܒܛܠ ܠܗ ܠܐܠܗܐ ܕܢܚܟܡ ܠܒܢ̈ܝ ܐܢܫܐ ܐܘ ܟܡܐ<EOS>
ܐܪܚܩܘ ܗܢܘܢ ܡܢ ܡܪܕܘܬܐ ܕܡܠܦܢܘܬܗ<EOS> ܘܒܠܚܘܕ ܥܠ ܨܒ̈ܘܬܐ ܕܒ̈ܛܠܢ ܝ̇ܨܦܝܢ<EOS> ܕܟܠ ܐܝܢܐ ܕܒܚܙܬܗܘܢ<EOS>
ܒܠܚܘܕ ܕܟ̈ܝܢܐ ܡܬܒܣܡ ܒܚܙܬܗ ܕܠܒܪ ܘܥܠ ܚܟܡܬܐ ܕܐܠܗܐ ܕܒܗܘܢ ܠܐ ܒܛܝܠ ܠܗ ܕܢܥܩܒ ܒܕܪܓܐ<EOS>
ܕܚ̈ܝܘܬܐ ܩܐܡ<EOS> ܗܠܝܢ ܕܐܦ ܗܢܝܢ ܐܟܘܬܗ ܚ̈ܙܝܢ ܒܪ̈ܓܫܐ ܕܠܒܪ ܫܡܫܐ ܘܣܗܪܐ ܘܟܘ̈ܟܒܐ ܘܢܘܗܪܐ ܘܟܠ<EOS>
ܓ̈ܘܢܝܢ ܕܒܐܪܥܐ<EOS> ܐܝܢܐ ܕܝܢ ܕܒܛܝܠ ܠܗ ܥܠ ܚܟܡܬܐ ܡܣܬܪܬܐ<EOS>
ܕܒܗܘܢ ܓܒܪܐ ܗܘ ܢܦܫܢܐ܇ ܕܒܪ̈ܓܫܐ ܕܢܦܫܗ ܚܐܪ ܒܬܘ̈ܩܢܘܗܝ ܕܡܪܐ ܟܠ<EOS>ܐܘܣܒܝܣ ܐ̇ܡܪ<EOS> ܥܠ ܗܢܐ ܢܝܫܐ ܕܥܠܬ ܥܘܡܪܐ ܕܢܦܫܐ ܕܒܦܓܪܐ ܣ̇ܦܩ ܠܢ<EOS> ܐܠܐ ܡܛܠ<EOS>
ܕܣ̈ܓܝܐܬܐ ܒ̇ܥܝܢܢ ܕܢܫܡܥ ܐܝܠܝܢ ܕܐܦ ܗܢܝܢ ܡܘܬܪ̈ܢ ܠܢܦܫܢ ܒ̇ܥܝܢܢ ܡܢܟ ܕܥܠ ܕܘܒܪܐ ܕܒܪ<EOS>
ܐܢܫܐ ܕܠܓܘ ܘܕܠܒܪ ܬܦܪܫ ܠܢ<EOS>ܝܚܝܕܝܐ ܐ̇ܡܪ<EOS> ܡܫܪܐ ܐܢܐ ܠܡܐܡܪ ܩܕܡܐܝܬ ܡܢ ܦܘܩܕܢܐ ܐܠܗܝܐ ܕܡܩܪܒ ܠܢ<EOS>
ܠܚܘܒܗ<EOS> ܕܪܚܡ ܠܡܪܝܐ ܐܠܗܟ ܡܢ ܟܠܗ ܠܒܟ ܘܡܢ ܟܠܗ̇ ܢܦܫܟ <EOS> <EOS>ܐܘܣܒܝܣ ܐ̇ܡܪ<EOS> ܡܛܠ ܡܢܐ ܗܢܐ ܦܘܩܕܢܐ ܣܐܡ ܠܗ ܐܠܗܐ ܩܕܡ ܫܪܟܐ ܕܦܘ̈ܩܕܢܐ܇<EOS>
ܕܗܐ ܚܝܠܬܢ ܗܘ ܡܢ ܗܠܝܢ ܕܡܢ ܒܬܪܗ<EOS> ܐܝܬ ܗܘ ܓܝܪ ܕܠܐ ܩ̇ܛܠ ܘܠܐ ܡܙܢܐ ܘܠܐ ܓ̇ܢܒ ܘܠܪܚܡܬ<EOS>
ܐܠܗܐ ܠܐ ܡ̇ܛܐ<EOS>ܝܚܝܕܝܐ ܐ̇ܡܪ<EOS> ܐܠܗܐ ܚܒ̈ܝܒܝ ܠܥܠܬܐ ܕܗܝ ܥ̇ܒܕܐ ܠܗܘܢ ܠܒ̈ܢܝ ܐܢܫܐ ܕܢܛܪܘܢ<EOS>
ܐܦ ܗܢܘܢ ܕܫܪܟܐ ܣܡ ܩܕܡܐܝܬ<EOS> ܕܐܢ ܒܗ̇ܝ ܩܕܡܝܬܐ ܕܢܕܥܘܢܝܗܝ ܕܗܘܝܘ ܚܕ ܐܠܗܐ ܠܐ ܡܩܘܝܢ ܐܦ ܠܐ<EOS>
ܕܢܚܒܘܢܝܗܝ ܡܫܟܚܝܢ<EOS> ܘܐܢ ܒܪܚܡܬܗ ܠܐ ܡܟܬܪܝܢ ܐܦ ܠܐ ܡܢ ܩܛܠܐ ܘܙܢܝܘܬܐ ܡܬܚܣܟܝܢ<EOS> ܐܢ ܕܝܢ<EOS>
ܠܗܕܐ ܕܢܕܥܘܢ ܡܪܘܬܗ ܘܢܪܚܡܘܢܗ ܡܢ ܟܠܗ ܠܒܗܘܢ ܡܬܩܪܒܝܢ ܓܠܝܐ ܕܐܦ ܠܫܪܟܐ ܕܦܘ̈ܩܕܢܐ<EOS>
ܡܫܬܡܥܝܢ<EOS> ܕܒܝܕ ܡܫܬܡܥܢܘܬܗܘܢ ܕܠܐܠܗܐ ܘܒܘܛܠܐ ܕܗܠܝܢ ܥ̈ܒܕܐ ܕܦܩܕ ܐܢܘܢ ܕܠܐ ܢܥܒܕܘܢ ܒܫܝܢܐ<EOS>
ܒܢ̈ܝܢܫܐ ܥܡ ܚ̈ܕܕܐ ܢܥܡܪܘܢ<EOS> ܦܩܘܕܘܬܐ ܕܝܢ ܕܐܘܢܓܠܝܘܢ ܒܪܝܟܐ ܠܐ ܗܘܐ ܒܠܚܘܕ ܠܥ̈ܒܕܐ ܒܝ̈ܫܐ<EOS>
ܙ̇ܓܪܐ<EOS> ܐܠܐ ܐܦ ܠܚܘ̈ܫܒܐ ܕܗ̇ܘܝܢ ܥܠܬܐ ܕܣܘܥܪ̈ܢܐ ܡܒܛܠܐ<EOS> ܐܚܒܘ ܠܡ ܠܒܥ̈ܠܕܒܒܝܟܘܢ<EOS> ܘܥܒܕܘ<EOS>
ܕܫܦܝܪ ܠܐܝܠܝܢ ܕܣ̇ܢܝܢ ܠܟܘܢ<EOS> ܘܨܠܘ ܥܠ ܐܝܠܝܢ ܕܪܕܦܝܢ ܠܟܘܢ <EOS> <EOS> <EOS>ܗܠܝܢ ܕܝܢ ܦܘܩ̈ܕܢܐ ܠܗ ܠܒܪܢܫܐ ܕܠܓܘ ܡܩܪܒܝܢ ܠܕܟܝܘܬܐ<EOS>
ܕܪܥܝܢܐ<EOS> ܦܘܩܕܢܐ ܕܝܢ ܢܡܘܣܝܐ ܕܥܡܐ ܠܗܘܢ ܠܥܒ̈ܕܐ ܕܠܐ ܢܬܚܙܘܢ ܒܦܓܪܐ ܡܦܩܕ ܗܘܐ<EOS> ܟܕ ܥ̇ܨܐ<EOS>
ܐܦ ܠܚܘ̈ܫܒܐ ܕܠܓܘ ܕܠܐ ܢܗܘܐ ܨܒܝܢܗܘܢ ܒܥܒܕܐ<EOS> ܐܝܟ ܗ̇ܝ ܕܐܢ ܢ̇ܦܠ ܛܥܢܗ ܕܚܡܪܐ ܕܒܥܠܕܒܒܟ<EOS>
ܒܐܘܪܚܐ ܘܠܐ ܨ̇ܒܝܬ ܕܬܫܩܘܠ ܥܡܗ ܡܫܩܠ ܫܩܘܠ ܥܡܗ ܗܪܟܐ ܠܗ ܠܥܒܕܐ ܫܦܝܪܐ ܡܩܪܒ ܟܕ ܠܐ ܕܟܐ<EOS>
ܪܥܝܢܐ ܡܢ ܠܓܘ<EOS> ܡܪܢ ܕܝܢ ܒܣܒܪܬܗ ܠܗ ܠܪܥܝܢܐ ܡܕܟܐ<EOS> ܐܚܒܘ ܠܡ ܠܒ̈ܥܠܕܒܒܝܟܘܢ<EOS> ܠܐ ܗܘܐ ܠܡ<EOS>
ܒܠܚܘܕ ܛܒ̈ܬܐ ܦ̇ܩܕ ܐܢܐ ܕܬܥܒܕܘܢ ܠܗܘܢ ܒܗ̈ܕܡܐ ܕܠܒܪ<EOS> ܐܠܐ ܕܐܦ ܚܘܒܗܘܢ ܬܫܩܠܘܢ ܒܪ̈ܓܫܐ<EOS>
ܕܠܓܘ܇ ܐܝܟ ܕܡܚܒ ܐܠܗܐ ܐܦ ܠܐܝܠܝܢ ܕܣ̇ܢܝܢ ܠܗ<EOS> ܘܣܗܕܘܬܐ ܕܚܘܒܗ ܗܢܘܢ ܥܒ̈ܕܐ ܡܚܘܝܢ<EOS> ܡܕܢܚ<EOS>
ܓܝܪ ܫܡܫܗ ܥܠ ܛ̈ܒܐ ܘܥܠ ܒܝ̈ܫܐ ܘܡܚܬ ܡܛܪܗ ܥܠ ܟܐ̈ܢܐ ܘܥܠ ܥ̈ܘܠܐ <EOS> <EOS>ܐܘܣܒܝܣ ܐ̇ܡܪ<EOS> ܘܐܝܢܘ ܫܘܪܝܐ ܕܕܘܒܪܐ ܕܒܪ ܐܢܫܐ ܕܠܓܘ<EOS>ܝܚܝܕܝܐ ܐ̇ܡܪ<EOS> ܡܣܪܩܘܬܐ ܕܪܚܡܬ ܟܣܦܐ<EOS> ܒܬܪ ܡܣܪܩܘܬܐ ܕܪܚܡܬ ܟܣܦܐ ܐܠܨܐܝܬ<EOS>
ܡܬܒܥܐ ܠܗ ܕܢܣܬܪܩ ܡܢ ܚܫܐ ܕܪܚܡܬ ܬܫܒܘܚܬܐ<EOS> ܘܗܝܕܝܢ ܒܬܪܟܢ ܐܝܬ ܠܗ ܕܢܗܘܐ ܒܡܝܬܪܘܬܐ<EOS>
ܕܬܪܥܝܬܐ܇ ܒܡܟܝܟܘܬܐ ܘܒܡܣܝܒܪܢܘܬܐ܇ ܒܒܗܝܠܘܬܐ ܘܒܡܗܘܢܘܬܐ܇ ܒܚܕܘܬܐ ܕܣܒܪܗ܇ ܒܥܝܪܘܬܐ<EOS>
ܕܡܪ̈ܢܝܬܐ ܕܫܦܝܪ̈ܬܐ܇ ܒܪܚܡܬܐ ܡܫܡܠܝܬܐ ܕܐܠܗܐ ܘܕܒܢ̈ܝܢܫܐ<EOS> ܕܒܗܠܝܢ ܢܬܩܪܒ ܠܕܟܝܘܬܐ ܕܢܦܫܐ<EOS>
ܕܐܝܬܝܗ̇ ܫܘܠܡܐ ܕܟܠܗ ܕܘܒܪܐ ܕܦܩܕ ܐܠܗܐ ܕܢܬܕܒܪ ܒܪܢܫܐ ܒܗܠܝܢ ܚ̈ܝܐ<EOS> ܟܠܗܘܢ ܓܝܪ ܦܘ̈ܩܕܢܘܗܝ<EOS>
ܥܕܡܐ ܠܫܦܝܘܬܐ ܕܢܦܫܐ ܡܩܪܒܝܢ ܠܒܪܢܫܐ<EOS> ܡܐ ܕܝܢ ܕܥܒܕ ܐܝܓܘܢܐ ܘܚܝܒ ܠܟܠܗܘܢ ܚ̈ܫܐ ܒܝ̈ܫܐ ܘܩܡ<EOS>
ܒܕܟܝܘܬܐ ܕܪܥܝܢܐ ܢ̇ܦܩ ܠܗ ܡܢ ܟܠܗ ܕܘܒܪܐ ܕܦܩܝܕ ܡܢ ܐܠܗܐ ܒܗܠܝܢ ܚ̈ܝܐ ܘܡܫܪܐ ܡܟܝܠ ܕܢܥܘܠ<EOS>
ܡܢ ܫܦܝܘܬܐ ܕܢܦܫܐ ܠܕܘܒܪܐ ܕܒܪܢܫܐ ܚܕܬܐ܇ ܕܠܐ ܡܟܝܠ ܐܝܬܘܗܝ ܥܒܕܐ ܕܣܝܡ ܥܠܘܗܝ ܢܡܘܣܐ܇ ܐܠܐ ܒܪܐ ܚܒܝܒܐ ܕܡܚܪܪ ܡܢ ܟܠ ܡܕܡ ܕܥܠܡܐ<EOS>
ܗܢܐ<EOS> ܘܡܫܪܐ ܕܢܗܘܐ ܒܪ ܐܪܙܐ ܕܐܠܗܐ ܟܕ ܗ̇ܘܝܐ ܠܗ ܫܘܬܦܘܬܐ ܒܝܕܥܬܗ ܥܡ ܐܠܗܐ<EOS> ܘܗ̇ܘܐ ܥܢܝܢܐ<EOS>
ܕܐܠܗܐ ܠܘܬܗ ܒܓ̈ܠܝܢܐ ܕܐܪ̈ܙܐ ܟܕ ܗ̇ܘܝܐ ܠܗ ܬܪܒܝܬܐ ܒܐܝܠܝܢ ܕܕܪܘܚ ܐ̈ܢܝܢ<EOS> ܗܢܘ ܛܟܣܐ<EOS>
ܕܕܘܒܪܐ ܕܒܪܢܫܐ ܓܘܝܐ܇ ܕܡܬܩܪܐ ܡܢ ܦܘܠܘܣ ܒܪ ܐܢܫܐ ܪܘܚܢܐ ܕܟܠ ܡܕܡ ܕܐܢ ܟܕ ܗܘ ܡܢ ܐܢܫ ܠܐ<EOS>
ܡܬܕܝܢ <EOS> <EOS> ܡܛܠ ܕܐܦ ܠܐ ܐܢܫ ܝ̇ܕܥ ܠܗ ܘܠܐ ܕܘܒܪܗ ܫܒܝܚܐ ܠܒ̈ܢܝ ܐܢܫܐ ܡܬܚܙܐ<EOS>ܗܘ ܕܝܢ ܟܠܡܕܡ ܕܐܢ<EOS>ܐܘܣܒܝܣ ܐ̇ܡܪ<EOS> ܕܐܝܟ ܐܝܟܢ ܕܐܢ ܠܟܠ ܡܕܡ<EOS>ܝܚܝܕܝܐ ܐ̇ܡܪ<EOS> ܐܝܟ ܢܝܫܐ ܕܣܝܡ ܠܝ ܫܡܥ<EOS> ܡܛܠ ܕܡܥܠܝ ܗܘ ܡܢ ܟܠܡܕܡ ܕܡܬܚܙܐ<EOS>
ܠܟܠ ܡܕܡ ܡܣܬܟܠ ܘܠܡܕܡ ܕܠܐ ܫܦܝܪ ܕܐܢ ܘܡܚܝܒ ܘܒܩܠܝܠ ܩܠܝܠ ܡܬܥܠܐ ܕܢܬܓܡܪ ܒܛܟܣܐ ܪܘܚܢܐ<EOS>ܐܝܟܢܐ ܕܠܐ ܡܢ ܐܠܗܐ ܡܬܕܝܢ ܘܠܐ ܡܢ ܒܢ̈ܝܢܫܐ<EOS> ܒܗ ܕܝܢ ܡܬܕܝܢܝܢ ܟܠܗܘܢ ܕܠܬܚܬ ܡܢܗ ܐܝܟ<EOS>
ܕܡܬܕܝܢ ܥܠܡܐ ܒܩ̈ܕܝܫܐ ܕܟܕ ܐܟܘܬܗܘܢ ܗܘܘ ܒܟܝܢܐ܇ ܐܟܘܬܗܘܢ ܠܐ ܐܬܝܬܪܘ ܒܥܒ̈ܕܐ<EOS> ܘܕܠܐ ܗܘܐ<EOS>
ܫܚܝܡܐܝܬ ܗܠܝܢ ܐܡ̇ܪܬ ܢܬܩܪܒ ܠܘܬ ܡܦܠܢܘܬܗ ܕܡܪܢ܇ ܕܗܝ ܡܘܕܥܐ ܠܢ ܕܡܢ ܒܬܪ ܕܢ̇ܛܪ ܒܪ ܐܢܫܐ<EOS>
ܦܘ̈ܩܕܢܐ ܘܡܬܩܪܒ ܠܕܟܝܘܬܐ ܕܢܦܫܐ܇ ܗ̇ܘܐ ܒܝܬܝܐ ܕܐܠܗܐ ܒܐܪ̈ܙܘܗܝ<EOS> ܐܡܪ ܓܝܪ ܕܡ̇ܢ ܕܐܝܬ ܠܘܬܗ<EOS>
ܦܘܩ̈ܕܢܝ ܘܢ̇ܛܪ ܠܗܘܢ ܗ̇ܘ ܗܘ ܡܚܒ ܠܝ<EOS> ܗ̇ܘ ܕܝܢ ܕܪܚ̇ܡ ܠܝ ܢܬܪܚܡ ܡܢ ܐܒܝ<EOS> ܘܐܢܐ ܐܪܚܡܝܘܗܝ<EOS>
ܘܐܚܘܝܘܗܝ ܢܦܫܝ <EOS> <EOS> ܡܢ ܒܬܪ ܠܡ ܕܡܫܡܠܐ ܒܪ ܐܢܫܐ ܦܘܩ̈ܕܢܐ ܕܣܝܡܝܢ ܠܗ ܕܐܝܬܝܗ̇<EOS>
ܚܦܝܛܘܬܐ ܕܫܘܡܠܝܗܘܢ ܡܢ ܪܚܡܬܐ ܗܝܕܝܢ ܐܦ ܐܢܐ ܒܫܘܘܕܥܐ ܕܐܪ̈ܙܝ ܢܦܫܝ ܡܚܘܐ ܐܢܐ ܠܗ<EOS> ܕܢܬܩܪܒ<EOS>
ܕܝܢ ܐܢܫ ܠܬܪܥܝܬܐ ܕܡܥܠܝܐ ܡܢ ܫܦܝܘܬܐ ܕܢܦܫܐ ܚܕܐ ܡܢ ܡܘ̈ܗܒܬܐ ܗܝ ܕܡܬܝ̈ܗܒܢ ܠܢ ܒܥܠܡܐ<EOS>
ܐܚܪܢܐ<EOS> ܗ̇ܘ ܕܝܢ ܕܡܬܚܦܛ ܒܗܢܐ ܕܘܒܪܐ ܕܐܡ̇ܪܬ ܡܟܐ ܡܫܪܐ<EOS>
ܐܠܗܐ ܕܢܬܠ ܠܗ ܡܢ ܡܘܗ̈ܒܬܐ ܕܥ̈ܬܝܕܢ܇ ܐܝܟ ܡܐ ܕܣ̇ܦܩ ܠܡܩܒܠܘ ܒܗܠܝܢ ܚ̈ܝܐ<EOS> ܡܢ ܡܣܪܩܘܬܐ ܗܟܝܠ<EOS>
ܕܚܫܐ ܕܪܚܡܬ ܟܣܦܐ ܐܝܟ ܕܐܡ̇ܪܬ ܡܫܪܐ ܒܕܘܒܪܐ ܕܒܪܢܫܐ ܓܘܝܐ ܘܡܬܝܒܠ ܥܕܡܐ ܠܫܦܝܘܬܐ ܕܢܦܫܐ<EOS>ܡܢ ܫܦܝܘܬܐ ܕܝܢ ܕܢܦܫܐ ܘܠܗܠ ܡܫܪܐ ܒܕܘܒܪܐ ܕܚ̈ܝܐ ܚ̈ܕܬܐ ܒܬܪܒܝܬܐ ܕܝܕܥܬܐ ܐܡܝܢܬܐ<EOS> ܘܕܡܫܡܗ<EOS>
ܐܢܐ ܒܪܢܫܐ ܓܘܝܐ ܘܒܪܝܐ ܐܦ ܫܠܝܚܐ ܕܐܝܟ ܗܟܢ ܩ̇ܪܐ<EOS> ܕܒܒܪܢܫܟܘܢ ܠܡ ܕܠܓܘ ܢܥܡܪ ܡܫܝܚܐ<EOS>
<EOS> <EOS> ܘܐܢ ܒܪܢܫܢ ܒܪܝܐ ܡܬܚܒܠ ܐܠܐ ܡܢ ܕܠܓܘ ܡܬܚܕܬ ܝܘܡ ܡܢ ܝܘܡ <EOS><EOS> ܘܚ̇ܕܐ ܐܢܐ ܒܢܡܘܣܐ ܕܐܠܗܐ ܒܒܪ ܐܢܫܐ ܕܠܓܘ ö<EOS> ܕܘܒܪܐ ܕܝܢ ܫܦܝܪܐ ܕܒܪ ܐܢܫܐ<EOS>
ܒܪܝܐ ܐܝܬܘܗܝ ܗ̇ܢܐ<EOS> ܕܠܐ ܢܬܚܫܚ ܒܐܣܘܛܘܬܐ ܘܪܘܝܘܬܐ܇ ܘܠܐ ܒܠܘ̈ܛܬܐ ܘܨܘ̈ܚܝܬܐ܇ ܘܠܐ ܒܪ̈ܓܝܓܬܐ<EOS>
ܕܒܣܪܗ ܟܕ ܐܝܬܘܗܝ ܡܫܒܚܢܐ ܕܐܠܗܐ ܒܩܠܐ ܕܦܘܡܐ ܥܡ ܐܚܪ̈ܢܝܬܐ ܕܠܗܠܝܢ ܕܡܝ̈ܢ<EOS> ܕܐܢ ܐܢܫ<EOS>
ܒܗܠܝܢ ܒܠܚܘܕ ܐܝܬܘܗܝ ܒܡܫܘܚܬܐ ܕܕܘܒܪܐ ܕܒܪ ܐܢܫܐ ܡܬܚܙܝܢܐ ܩܐܡ ܟܕ ܒܛܟܣܐ ܕܥܒܕܘܬܐ ܡܫܡܫ<EOS>
ܠܡܪܐ ܟܠ ܘܐܝܟ ܐܣܟܝܡܐ ܕܐܓܝܪܐ ܕܦ̇ܠܚ ܡܛܠ ܐܓܪܗ<EOS> ܕܗܘ ܗܢܐ ܛܟܣܐ ܕܕܘܒܪܐ ܡܬܩܪܐ ܡܢ ܫܠܝܚܐ<EOS>
ܒܪܢܫܐ ܢܦܫܢܝܐ ܕܠܐ ܡܩܒܠ ܪ̈ܘܚܢܝܬܐ ܫܛܝܘܬܐ ܐ̈ܢܝܢ ܠܗ ܓܝܪ<EOS> ܘܠܐ ܡܫܟܚ ܕܢܕܥ ܕܒܪܘܚ ܡܬܕܝܢ<EOS>
<EOS> <EOS> ܐܘܣܒܝܣ ܐ̇ܡܪ<EOS> ܕܐܝܟ ܐܝܟܢ ܠܐ ܡܫܟܚ ܕܢܪܓܫ ܕܒܪܘܚ ܡܬܕܝܢ<EOS> ܝܚܝܕܝܐ ܐ̇ܡܪ<EOS>ܐܝܟ ܫܪܒܐ ܕܡܡܠܠ ܐܢܐ ܥܠܘܗܝ ܐ̇ܡܪ ܐܢܐ<EOS> ܡܛܠ ܕܟܠ ܡ̇ܢ ܕܐܝܬܘܗܝ ܒܟܠܗ ܕܘܒܪܐ ܕܡܬܚܙܐ ܠܒ̈ܢܝ<EOS>
ܐܢܫܐ ܕܫܦܝܪ ܘܡܬܚܫܚ ܒܙ̈ܕܩܬܐ ܘܒܨܘܡܐ ܘܒܫܗܪܐ ܡܒܛܠܢܐ ܕܫܢܬܐ ܟܠܗ̇ ܬܪܥܝܬܗ ܡܣܬܝܟܐ ܠܗ̇<EOS>
ܒܕܘܒܪܗ<EOS> ܘܚܕܘܬܐ ܕܣܒܪܗ ܒܥܡܠܗ ܢ̇ܒܗܐ ܒܗ<EOS> ܘܟܠܗ̇ ܬܫܒܘܚܬܐ ܕܥܬܝܕܐ ܠܗ ܡܢ ܫܦܝܥܘܬ ܛܒܘܬܗ ܕܐܠܗܐ ܒܥܠܡܐ ܕܥܬܝܕ ܡܢ ܥܠܬܐ ܕܣܘܥܪ̈ܢܘܗܝ ܪܢ̇ܐ ܕܡܩܒܠ<EOS>
ܠܗ̇ ܘܠܐ ܡܢ ܓܙܐ ܕܡܪܚܡܢܘܬܗ ܕܐܠܗܐ<EOS> ܡܛܠ ܗܢܐ ܐܢܗܘ ܕܢܬܐܡܪ ܠܗ ܥܠ ܪ̈ܘܚܢܝܬܐ ܕܠܐ ܪܓܝܫ<EOS>
ܒܗܝܢ ܐܝܟ ܫܛܝܐ ܡܬܚܫܒ ܒܥ̈ܝܢܘܗܝ ܗ̇ܘ ܕܐ̇ܡܪ ܠܗ<EOS> ܡܛܠ ܕܟܠ ܡܕܡ ܕܐܚܝܕܝܢ ܒܢ̈ܝܢܫܐ ܒܗܠܝܢ<EOS>
ܚ̈ܝܐ ܘܡܣܬܒܪ ܠܗܘܢ ܕܡܝܬܪܘܬܐ ܐ̈ܢܝܢ ܕܨܒܝܢܐ ܕܐܠܗܐ ܣܪܝܩܐ ܐܝܬܘܗܝ ܒܦܚܡܐ ܕܡܕܡ ܕܥܬܝܕܝܢ<EOS>
ܕܢܗܘܘܢ ܒܗ<EOS> ܗܐ ܓܝܪ ܟܠܗܝܢ ܕܗܪܟܐ ܒ̈ܛܠܢ<EOS> ܘܒܛܟܣܐ ܐܚܪܢܐ ܡܩܝܡ ܠܗܘܢ ܐܠܗܐ ܠܒ̈ܢܝ ܐܢܫܐ ܒܬܪ<EOS>
ܢܘܚܡܗܘܢ<EOS> ܠܐ ܓܝܪ ܒܝܩܕܢܐ ܕܒܣ̈ܡܐ ܘܠܐ ܒܩܘܪ̈ܒܢܐ ܘܥ̈ܒܕܐ ܡܬ̈ܚܙܝܢܐ ܡܫܡܫܝܢ ܠܗ ܒܚ̈ܝܐ<EOS>
ܕܥܬܝܕܝܢ<EOS> ܘܢܦܫܢܝܐ ܠܒܪ ܡܢ ܗܠܝܢ ܕܡܬܚܙܝ̈ܢ ܕܢܫܡܥ ܠܐ ܝ̇ܕܥ<EOS> ܟܠ ܓܝܪ ܕܢܦܫܢܐ ܗܘ ܒܣܘܥܪ̈ܢܘܗܝ<EOS>
ܛܒ̈ܐ ܐܢ ܐܬܒ̇ܛܠܘ ܠܗܘܢ ܡܢܗ ܒܬܚܘܝܬܐ ܕܡܕܡ ܕܪܒ ܡܢܗܘܢ ܐܝܟ ܕܒܦܣܩ ܣܒܪܐ ܡܩܘܐ<EOS> ܠܐ ܓܝܪ<EOS>
ܠܗ̇ܝ ܕܪܒܐ ܩܪܒ ܘܗ̇ܝ ܕܠܒܝܟ ܐܪܦܝ<EOS> ܘܒܗܠܝܢ ܗ̇ܘܐ ܠܗ ܒܪܥܝܢܐ ܕܠܐ ܣܒܪܐ ܡܛܠ ܕܠܐ ܐܪܓܫ<EOS>
ܕܐܝܬ ܡܕܡ ܐܚܪܝܢ ܠܒܪ ܡܢ ܐܝܠܝܢ ܕܣܒܪ<EOS> ܘܡܛܘܠ ܗܢܐ ܠܐ ܝ̇ܕܥ ܕܒܪܘܚ ܡܬܕܝܢ<EOS> ܘܕܢܬܐܡܪ ܠܗ<EOS>
ܕܟܠܡܕܡ ܕܣ̇ܒܪ ܕܫܒܝܚ ܠܘ ܡܕܡ ܗܘ ܒܦܘܚܡܐ ܕܐܝܠܝܢ ܕܕܪܘܚ ܐ̈ܢܝܢ ܕܝܢܐ ܕܗܕܐ ܝܕܥܬܐ ܠܐ ܡܫܟܚ<EOS>
ܡܩܒܠ ܠܒܪܢܫܐ ܕܝܢ ܕܢܦܫ ܐܢܗܘ ܕܓܠܝܢܐ ܥ̇ܒܕ ܠܘܬܗ ܐܠܗܐ ܥܠ ܨܒ̈ܘܬܐ ܕܥܬܝ̈ܕܢ ܕܢܗܘܝ̈ܢ<EOS>
ܒܥܠܡܐ ܡܩܕܡ ܡܘܕܥ ܠܗ<EOS> ܘܟܕ ܬܬܝܗܒ ܠܗ ܡܘܗܒܬܐ ܣܥܘܪܘܬܐ ܕܐܬ̈ܘܬܐ ܡܩܒܠ ܡܛܠ ܕܗܢܝܢ ܗܠܝܢ<EOS>
ܡܫܬܒ̈ܚܢ ܒܝܬ ܒܢܝ̈ܢܫܐ ܘܒܗܝܢ ܡܫܟܚܝܢ ܕܢܩܒܠܘܢ ܗܝܡܢܘܬܐ ܕܠܐ ܡܬܚܙܝܢܘܬܐ ܕܐܠܗܐ<EOS> ܘܡܛܠ<EOS>
ܕܒܗ̈ܕܡܐ ܕܠܒܪ ܦ̇ܠܚ ܥܡ ܐܠܗܐ ܐܦ ܐܠܗܐ ܒܗ̈ܕܡܘܗܝ ܣܡ ܠܗ ܡܘܗܒܬܐ ܕܠܫܢܗ ܢܐܡܪ ܡܕܡ ܕܐ̇ܬܐ<EOS>
ܕܢܗܘܐ ܘܐܝܕܗ ܬܥܒܕ ܐܬܐ<EOS> ܕܗܝ ܗܕܐ ܡܘܗܒܬܐ ܠܐ ܒܠܚܘܕ ܠܐ ܗܘܬ ܬܡܝܗܐ ܐܠܐ ܐܦ ܠܐ ܡܬܪܓܪܓ<EOS>
ܠܗ̇ ܒܪ ܐܢܫܐ ܕܐܪܓܫ ܒܓ̈ܠܝܢܐ ܪ̈ܘܚܢܐ<EOS> ܐܝܟܢܐ ܓܝܪ ܕܡܬܚܙܝܢ<EOS>
ܛ̈ܟܣܐ ܣ̈ܓܝܐܐ ܕܡܬܝܚܝܢ ܒܣܕܪ̈ܝܗܘܢ ܩܕܡ ܡܠܟܐ ܘܟܠ ܣܕܪܐ ܡܝܬܪ ܒܠܒ̈ܘܫܘܗܝ ܡܢ ܚܒܪܗ ܚ̈ܙܝܐ<EOS>
ܕܝܢ ܟܕ ܩ̇ܝܡܝܢ ܘܡܬܒܩܝܢ ܚ̇ܙܝܢ ܣܕܪܐ ܩܕܡܝܐ ܘܡܩܠܣܝܢ ܠܐܣܟܝܡܐ ܕܠܒ̈ܘܫܘܗܝ ܡܬܚܙܐ ܬܪܝܢܐ<EOS>
ܘܝܬܝܪܐܝܬ ܬ̇ܗܪܝܢ ܢ̇ܦܩ ܣܕܪܐ ܕܬܠܬܐ ܘܡܬܕܡܪܝܢ ܒܠܒ̈ܘܫܘܗܝ ܘܗ̇ܘܐ ܠܗ ܡܟܝܠ ܣܕܪܐ ܩܕܡܝܐ<EOS>
ܫܝܛܐ ܒܥ̈ܝܢܝܗܘܢ ܠܘ ܡܛܠ ܕܫܝܛܝܢ ܠܒ̈ܘܫܝܗܘܢ ܐܬܒܣܝܘ ܐܠܐ ܫܒܝܚܘܬܗܘܢ ܕܐܚܪ̈ܢܐ ܥ̇ܒܕܐ<EOS>
ܕܢܬܫܝܛܘܢ ܗ̇ܢܘܢ ܒܗܕܐ ܬܚܘܝܬܐ ܐܣܬܟܠ ܐܪܙܐ ܕܐ̇ܡܪ ܐܢܐ<EOS> ܕܟܕ ܪܒܐ ܕܐܢܫ ܢܬܓܠܐ ܠܗ ܡܕܡ<EOS>
ܕܐ̇ܬܐ ܕܢܗܘܐ ܒܥܠܡܐ ܝܬܝܪܐܝܬ ܪܒ ܓܠܝܢܐ ܕܚ̈ܝܐ ܚ̈ܕܬܐ<EOS> ܗܟܢܐ ܕܝܢ ܫܒܝܚ ܡܢܗ ܐܝܟ ܡܐ ܕܡܝܬܪ<EOS>
ܗ̇ܘ ܥܠܡܐ ܕܐ̇ܬܐ ܡܢ ܗܢܐ ܕܩ̇ܝܡܝܢܢ ܒܗ<EOS> ܟܠ ܕܝܢ ܕܠܐ ܐܪܓܫ ܒܗ̇ܘ ܐܪܙܐ ܟܠܗ̇ ܪܒܘܬܗܘܢ ܒܗܠܝܢ<EOS>
ܕܩܕܡ ܥ̈ܝܢܐ ܣܝܡܐ<EOS> ܡܘܗܒܬܐ ܓܝܪ ܕܡܩܒܠ ܢܦܫܢܝܐ ܠܟܐ̈ܒܘܗܝ ܕܦܓܪܐ ܡܐܣܐ ܒܐܬ̈ܘܬܗ ܒܗܝܡܢܘܬܐ<EOS>
ܕܚ̈ܙܝܐ<EOS> ܘܥܠ ܨܒ̈ܘܬܐ ܕܟܫ̈ܠܐ ܘܕܩܪ̈ܒܐ ܡܬܓܠܐ ܠܗ ܐܝܠܝܢ ܕܐܦ ܒܢ̈ܝܢܫܐ ܡܢ ܢܣܝܢܐ ܕܐܝܟ ܗܠܝܢ<EOS>
ܡܩܕܡܝܢ ܐ̇ܡܪܝܢ ܐܝܟ ܩܘܒܪܢܝܛܐ ܥܠ ܐܐܪ̈ܣ ܕܝܡܐ ܘܐܝܟ ܐܣܝܐ ܥܠ ܟܐ̈ܒܐ ܕܦܓܪܐ<EOS> ܫ̈ܠܝܚܐ ܕܝܢ<EOS>
ܕܩܒܠܘ ܚ̈ܝܠܐ ܕܐܬ̈ܘܬܐ ܘܚܟܡܬܐ ܕܚ̈ܝܐ ܐܚܪ̈ܢܐ ܡܛܘܠ ܕܐܬܓܒܝܘ ܠܡܦܠܢܘܬܐ ܕܥܡ̈ܡܐ ܕܒܝܕ<EOS>
ܐܬ̈ܘܬܐ ܢܬܗܝܡܢ ܒܗܘܢ ܐܪܙܗ ܕܡܫܝܚܐ ܕܡܢ ܐܠܗܐ ܗܘ ܘܒܝܕ ܚܟܡܬܐ ܕܚ̈ܝܐ ܥ̈ܬܝܕܐ ܢܚܟܡܘܢ<EOS>
ܠܒܢ̈ܝܢܫܐ ܥܠ ܣܒܪܗܘܢ<EOS> ܟܕ ܛܒ ܪܒܐ ܗܘܬ ܒܥ̈ܝܢܝܗܘܢ ܗܕܐ ܕܚܟܝܡܝܢ ܒܣܒܪܗܘܢ ܡܢ ܗ̇ܝ ܕܥ̇ܒܕܝܢ<EOS>
ܗܘܘ ܚ̈ܝܠܐ<EOS> ܣ̈ܓܝܐܐ ܓܝܪ ܐܢܘܢ ܕܣܥܪܘ ܐܬܘ̈ܬܐ ܬܡ̈ܝܗܬܐ ܘܐܦܩܘ ܫܐ̈ܕܐ ܘܕܟܝܘ ܓܪ̈ܒܐ ܘܐܚܠܡܘ<EOS>
ܟܪ̈ܝܗܐ ܘܒܚܟܡܬܐ ܕܗ̇ܘ ܥܠܡܐ ܠܐ ܐܪܓܫܘ<EOS> ܡܛܠ ܕܪܒܐ ܗܝ ܡܢ ܟܠ ܡܕܡ ܕܐܝܬܘܗܝ ܬܡܝܗܐ ܒܗܢܐ<EOS>
ܥܠܡܐ<EOS> ܗܐ ܓܝܪ ܩܘܪ̈ܢܬܝܐ ܟܕ ܬܡ̈ܗܐ ܣ̈ܓܝܐܐ ܥ̇ܒܕܝܢ ܗܘܘ<EOS>
ܒܡܡܠܠܐ ܕܠܫ̈ܢܐ ܘܬܘܪܓܡܗܘܢ ܕܠܫ̈ܢܐ ܒܢ̈ܒܝܘܬܐ ܕܡܩܕܡܝܢ ܗܘܘ ܐ̇ܡܪܝܢ ܡܕܡ ܕܐ̇ܬܐ ܕܢܗܘܐ ܒܥܠܡܐ<EOS>
ܥܡ ܬܡ̈ܝܗܬܐ ܐܚܪ̈ܢܝܬܐ ܐܪܙܐ ܕܚܟܡܬܐ ܕܥܠ ܗ̇ܘ ܥܠܡܐ ܐܦܠܐ ܕܢܫܡܥܘܢ ܡܫܟܚܝܢ ܗܘܘ<EOS> ܪܫ̇ܐ ܠܗܘܢ<EOS>
ܓܝܪ ܫܠܝܚܐ ܘܐ̇ܡܪ<EOS> ܕܠܐ ܗܘܐ ܒܠܚܘܕ ܟܕ ܥܠ ܠܘܬܗܘܢ ܠܐ ܐܫܟܚ ܕܢܡܠܠ ܥܡܗܘܢ ܚܟܡܬܐ ܕܗ̇ܘ ܥܠܡܐ<EOS>
ܕܩ̇ܪܐ ܠܗ̇ ܡܐܟܘܠܬܐ̇ ܓܡܝܪܬܐ ܐܠܐ ܐܦܠܐ ܠܡ ܗܫܐ ܡܫܟܚܝܢ ܐܢܬܘܢ ܠܡܩܒܠܘ <EOS> <EOS>ܐܠܐ ܚܟܡܬܐ ܡܡܠܠܝܢܢ ܒܓܡܝܪ̈ܐ ܚܟܡܬܐ ܠܐ ܕܗܢܐ ܥܠܡܐ <EOS> <EOS> ܘܟܕ ܛܒ ܐܬܘ̈ܬܐ ܡܚܘܝܢ<EOS>
ܗܘܘ ܠܗܕܐ ܡܫܘܚܬܐ ܠܐ ܡܛܝܘ<EOS> ܕܢܥܒܕ ܓܝܪ ܐܢܫ ܐܬܘ̈ܬܐ ܩܕܡ ܟܦܘܪ̈ܐ ܠܐ ܡܥܘܟܐ ܠܗ ܗܕܐ<EOS>
ܕܐܝܬܘܗܝ ܚܣܡܐ ܐܘ ܐܟܬܢܐ<EOS> ܕܢܪܓܫ ܕܝܢ ܐܢܫ ܒܗ̇ܝ ܚܟܡܬܐ ܕܣܒܪܗ ܠܝܬ ܠܗ ܦܘܪܣܐ ܐܠܐ ܐܢ<EOS>
ܐܝܬܘܗܝ ܕܟܐ ܪܥܝܢܐ<EOS> ܚܝܠܐ ܓܝܪ ܕܟܠܗܝܢ ܐܬܘ̈ܬܐ ܡܠܦܢܘܬܐ ܕܥܠ ܐܠܗܐ ܐܝܬܘܗܝ<EOS> ܠܐ ܗܘܐ ܕܐܦ<EOS>
ܢܕܥ ܒܗܝܢ ܗ̇ܘ ܕܥ̇ܒܕ ܠܗܝܢ ܘܗ̇ܘ ܕܚ̇ܙܐ ܠܗܝܢ ܕܡܢܐ ܢܣܬܟܠ ܒܚ̈ܝܐ ܕܒܬܪ ܢܘܚܡܐ<EOS> ܗܕܐ ܓܝܪ<EOS>
ܡܓܘܝܐ ܗܝ ܒܚܝܠܬܢܘܬܗ̇ ܡܢ ܡܘܗܒܬܐ ܕܐܬܘ̈ܬܐ܇ ܐܝܟ ܕܡܓܘܝܐ ܢܦܫܐ ܡܢ ܦܓܪܐ<EOS> ܐܢ ܕܝܢ ܪܒܐ<EOS>
ܣܥܘܪܘܬܐ ܕܐܬܘ̈ܬܐ ܡܢ ܚܟܡܬܐ ܕܥܠ ܚ̈ܝܐ ܥ̈ܬܝܕܐ ܠܡܢܐ ܒܬܪ ܢܘܚܡܐ ܚܠܦ ܚܟܡܬܐ ܕܐܪ̈ܙܘܗܝ ܠܐ<EOS>
ܝܗܒ ܠܙܕܝ̈ܩܐ ܕܢܣܥܪܘܢ ܚܝ̈ܠܐ<EOS> ܐܠܐ ܓܠܝܐ ܐܝܟ ܕܐܡ̇ܪܬ ܕܚܝܠܐ ܕܐܬܘ̈ܬܐ ܠܘܩܒܠ ܛܥܝܘܬܐ<EOS>
ܐܝܬܘܗܝ ܒܠܚܘܕ<EOS> ܕܡܐ ܕܢܦܩܘ ܒ̈ܢܝ ܐܢܫܐ ܡܢ ܛܥܝܘܬܐ ܡܫܪܝܢ ܕܢܐܠܦܘܢ ܚܟܡܬܐ ܕܐܪ̈ܙܘܗܝ<EOS> ܡܛܠ<EOS>
ܗܢܐ ܚܝܠܐ ܕܐܬܘ̈ܬܐ ܐܝܟ ܛܟܣܐ ܗܘ ܢܦܫܢܝܐ ܠܒܢ̈ܝܢܫܐ<EOS> ܕܐܝܟܢܐ ܕܣܝܡܐ ܢܦܫܐ ܒܝܬ ܦܓܪܢܘܬܐ<EOS>
ܠܪܘܚܢܘܬܐ ܕܠܐ ܐܝܟ ܦܓܪܐ ܐܝܬܝܗ̇ ܘܠܐ ܐܝܟ ܪܘܚܢܘܬܐ ܕܡ̈ܠܐܟܐ ܓܡܝܪܐ ܒܗܠܝܢ ܚ̈ܝܐ ܗܟܢܐ<EOS>
ܩܐܡ ܚܝܠܐ ܕܐ̈ܬܘܬܐ ܒܝܬ ܛܥܝܘܬܐ ܠܫܪܪܐ ܕܡܪܚܩ ܡܢ ܛܥܝܘܬܐ<EOS>
ܘܡܩܪܒ ܠܫܪܪܐ<EOS> ܡܛܠ ܗܢܐ ܚ̈ܝܐ ܕܗ̇ܘ ܥܠܡܐ ܡܛܘܠ ܕܪܡܝܢ ܡܢ ܛܥܝܘܬܐ ܪܡܝܢ ܐܦ ܡܢ ܐܬܘ̈ܬܐ<EOS>
ܡܛܠ ܕܠܝܬ ܕܣܢܝܩ ܕܢܦܘܩ ܬܡܢ ܡܢ ܛܥܝܘܬܐ ܬܘܒ ܕܝܢ ܠܒܪܢܫܐ ܕܢܦܫܢܐ ܗܘ ܐܝܬ ܠܗ ܬܟܬܘܫܐ ܥܡ<EOS>
ܕܝܘ̈ܐ<EOS>ܐܘܛܪܘܦܝܣ ܐ̇ܡܪ<EOS> ܡܢ ܐܝܕܐ ܥܠܬܐ<EOS>ܝܚܝܕܝܐ ܐ̇ܡܪ<EOS> ܡܛܠ ܕܡܬܚܙܝܢܐ ܐܝܬܘܗܝ ܕܘܒܪܗ ܚ̇ܣܡ ܠܗ ܣܛܢܐ ܒܥܒ̈ܕܘܗܝ<EOS>ܘܡܫܪܐ ܕܢܒܥܐ ܡܢ ܐܠܗܐ ܒܫܐܠܬܐ ܥܠ ܩܪܒܐ ܕܥܡܗ<EOS> ܕܐܢܗܘ ܕܢܦܣ ܠܗ ܗ̇ܘܐ ܡܬܟܬܫܢܐ ܒܟܠ<EOS>
ܦܘܪ̈ܣܝܢ<EOS>ܐܘܣܒܝܣ ܐ̇ܡܪ<EOS> ܘܡܛܠ ܡܢܐ ܥܡ ܓܒܪܐ ܪܘܚܢܐ ܠܐ ܡܩܪܒ ܒܕܡ̈ܘܬܐ ܕܗܐ ܡܝܬܪ ܗܘ<EOS>
ܕܘܒܪܗ ܕܪܘܚܢܐ ܡܢ ܕܢܦܫܢܝܐ<EOS> ܘܐܢ ܡܕܡ ܕܡܝܬܪ ܒܥ̈ܒܕܐ ܥ̇ܒܕ ܠܗ ܠܣܛܢܐ ܕܢܚܣܡ ܒܐܝܢܐ ܕܕܪܘܚ<EOS>
ܐܝܬܘܗܝ ܝܬܝܪ ܡܢ ܐܝܢܐ ܕܕܢܦܫ ܐܝܬܘܗܝ ܐ̇ܠܨܐ ܠܗ ܕܢܚܣܡ<EOS>ܐܝܚܝܕܝܐ ܐ̇ܡܪ<EOS> ܕܘܒܪܐ ܐܚ̈ܝ ܕܒܪܢܫܐ ܕܪܘܚ ܠܘ ܒܦܓܪܐ ܡܬܚܙܐ ܒܝܬ ܒܢܝ̈ܢܫܐ<EOS>ܗܠܝܢ ܕܝܢ ܫܦܝܪ̈ܬܐ ܕܡܬܚܙܝ̈ܢ ܒܗ ܠܘ ܕܪܘܚ ܐ̈ܢܝܢ ܐܠܐ ܕܢܦܫ ܐܝܟ ܡ̇ܢ ܕܠܘ ܦܓܪܢܐ ܐܝܬܘܗܝ<EOS>
ܒܣܘܥܪ̈ܢܘܗܝ<EOS> ܡܛܠ ܕܝܢ ܕܗܘ ܕܘܒܪܗ ܟܣܝܐ ܟܣܐ ܗܘ ܡܢ ܣܛܢܐ ܘܠܝܬ ܕܚ̇ܙܐ ܠܗ ܐܠܐ ܐܢ ܐܠܗܐ ܐܦ<EOS>
ܠܐ ܚܣܡܐ ܡܬܡܠܐ ܥܠܘܗܝ<EOS> ܘܐܢ ܗܘ ܕܚ̇ܣܡ ܒܗ ܡܢ ܥܠܬܐ ܕܗܠܝܢ ܕܡܬܚܙܝ̈ܢ ܒܗ ܚ̇ܣܡ<EOS> ܗܐ ܓܝܪ<EOS>
ܠܡܪܢ ܟܕ ܠܝܬ ܡܫܘܚܬܐ ܠܗ̇ܝ ܪܒܘܬܐ ܘܠܗ̇ܝ ܝܕܥܬܐ ܘܠܗ̇ܘ ܕܘܒܪܐ ܫܒܝܚܐ ܐܠܐ ܐܢ ܒܙܒܢܐ ܕܥܡܠܐ<EOS>
ܕܨܘܡܐ ܠܐ ܐܬܩܪܒ ܠܘܬܗ ܒܚܙܬܐ ܡܢܣܝܢܝܬܐ<EOS> ܡܛܠ ܓܝܪ ܕܠܕܘܒܪܗ ܪܘܚܢܐ ܘܠܝܕܥܬܗ ܫܒܝܚܬܐ ܕܠܘܬ<EOS>
ܐܠܗܐ ܐܒܐ ܠܐ ܚ̇ܙܐ ܗܘܐ ܐܦ ܠܐ ܡܠܝܐܝܬ ܚܣܝܡ ܗܘܐ ܥܠ ܒܝܫܘܬܗ<EOS> ܡܛܠ ܕܐܝܟ ܫܪܟܐ ܕܒܢ̈ܝܢܫܐ<EOS>
ܡܬܕܒܪ ܗܘܐ ܡܫܝܚܐ ܒܓ̈ܠܝܬܗ<EOS> ܕܢܗܘܐ ܕܝܢ ܐܬܪܐ ܠܣܛܢܐ ܥܠ<EOS>
ܢܣܝܢܗ ܕܡܪܢ ܒܥܡܠܐ ܕܡܬܚܙܐ ܒܦܓܪܐ ܡܥܝܪ ܒܝܫܘܬܐ ܕܚܣܡܗ<EOS> ܥܠ ܡܬܩܪܒܢܘܬܗ ܕܝܢ ܕܠܘܬ ܡܪܢ ܘܥܠ<EOS>
ܫܘܡܗܐ ܕܐ̇ܟܠ ܩܪܨܐ ܘܕܡܢܣܝܢܐ ܘܕܠܡܢܐ ܠܚܘܪܒܐ ܐܬܕܒܪ ܠܢܣܝܢܐ ܫܪܒܐ ܗܘ ܐܚܪܢܐ ܗܫܐ ܕܝܢ<EOS>
ܫܡܥܘ ܐܦ ܥܠ ܛܟܣܐ ܕܒܪ ܐܢܫܐ ܦܓܪܢܝܐ<EOS> ܕܐܢܗܘ ܕܐܦܠܐ ܒܗܢܐ ܕܘܒܪܐ ܫܦܝܪܐ ܕܡܬܚܙܐ ܡܬܕܒܪ<EOS>
ܒܪܢܫܐ ܠܐ ܒܠܚܘܕ ܥܒܕܐ ܕܐܠܗܐ ܠܐ ܐܝܬܘܗܝ ܐܠܐ ܡܢ ܟܠܗ̇ ܒܝܬܝܘܬܗ ܢܘܟܪܝ<EOS> ܕܠܗ ܠܗܢܐ ܩ̇ܪܐ<EOS>
ܫܠܝܚܐ ܦܓܪܢܐ<EOS> ܟܡܐ ܠܡ ܕܐܝܬ ܒܟܘܢ ܚܣܡܐ ܘܛܢܢܐ ܘܚܪܝܢܐ ܘܦ̈ܠܓܘܬܐ ܠܐ ܗܐ ܦܓܪ̈ܢܐ ܐܢܬܘܢ<EOS>
ܘܒܒܣܪ ܡܗܠܟܝܢ ܐܢܬܘܢ <EOS> <EOS> ܕܗܢܘܢ ܗܠܝܢ ܡܢ ܫܘܡܗܗ ܕܡܫܝܚܐ ܥ̈ܒܕܐ ܐܢܘܢ ܕܚܛܝܬܐ<EOS>
ܬܠܬܐ ܗܟܝܠ ܛܟ̈ܣܝܢ ܡܫܡܗ ܟܬܒܐ ܥܠ ܒܢ̈ܝ ܐܢܫܐ<EOS> ܦܓܪ̈ܢܐ ܘܢܦ̈ܫܢܐ ܘܪ̈ܘܚܢܐ<EOS> ܐܝܠܝܢ ܕܟܠܗ̇<EOS>
ܬܪܥܝܬܗܘܢ ܒܚ̈ܘܫܒܐ ܒܝ̈ܫܐ ܦ̇ܗܝܐ ܐܢܗܘ ܕܡܚܒܝܢ ܕܢܥܒܕܘܢ ܐܢܘܢ ܒܕܘܒܪ̈ܐ ܕܫ̈ܐܕܐ ܩ̇ܝܡܝܢ<EOS>ܗ̇ܢܘܢ ܕܟܠܗ̇ ܬܪܥܝܬܗܘܢ ܒܒ̈ܝܫܬܐ ܕܒ̈ܢܝ ܐܢܫܐ ܗ̇ܡܣܐ ܐܢ ܗܘ ܕܝܢ ܕܠܐ ܡܚܒܝܢ ܫܘܡܠܝܐ<EOS>
ܕܙܘ̈ܥܝܗܘܢ ܐܠܐ ܡܛܠ ܕܥܕܟܝܠ ܒܗܠܝܢ ܚ̈ܘܫܒܐ ܡܬܬܙܝܥܝܢ ܦܓܪ̈ܢܐ ܐܢܘܢ<EOS> ܗܟܢܐ ܓܝܪ ܐܡܪ<EOS>
ܫܠܝܚܐ<EOS> ܟܡܐ ܠܡ ܕܐܝܬ ܒܟܘܢ ܚܣܡܐ ܘܚܪܝܐ ܦܓܪ̈ܢܐ ܐܢܬܘܢ<EOS> ܐܢܗܘ ܕܝܢ ܕܢܗܘܐ ܠܗ ܬܟܬܘܫܐ ܠܘܩܒܠ<EOS>
ܒܝܫܘܬܐ ܕܚ̈ܘܫܒܘܗܝ ܘܠܐ ܢܫܠܡ ܪܥܝܢܗ ܠܙܘ̈ܥܘܗܝ ܘܥ̇ܨܐ ܢܦܫܗ ܒܩܛܝܪܐ ܕܠܐ ܢܥܒܕ ܠܗܘܢ<EOS>
ܨܒܝܢܐ ܗܢܐ ܐܢܗܘ ܕܡܚܡܣܢ ܒܗܕܐ ܬܪܥܝܬܐ ܩܪܝܒ ܗܘ ܠܕܪܓܐ ܢܦܫܢܝܐ<EOS>ܐܘܣܒܝܣ ܐ̇ܡܪ<EOS> ܘܐܡܬܝ ܗ̇ܘܐ ܢܦܫܢܝܐ<EOS>ܐܝܚܝܕܝܐ ܐ̇ܡܪ<EOS> ܡܐ ܕܠܐ ܣ̇ܥܪ ܒܝ̈ܫܬܐ ܘܠܐ ܡܬܚܫܒ ܣ̈ܢܝܬܐ<EOS>ܐܘܣܒܝܣ ܐ̇ܡܪ<EOS> ܘܡܛܠ ܡܢܐ ܡܬܩܪܐ ܒܗܢܐ ܫܡܐ ܗ̇ܘ ܕܠܐ ܡܫܥܒܕ ܠܚܫ̈ܘܗܝ<EOS>ܐܝܚܝܕܝܐ ܐ̇ܡܪ<EOS> ܡܛܠ ܕܟܝܢܗ̇ ܕܢܦܫܐ ܪܡ ܗܘ ܡܢ ܥܒ̈ܕܐ ܒܝ̈ܫܐ ܘܡܢ ܡܪ̈ܢܝܬܐ ܫܟܝܪ̈ܬܐ ܘܒܥܠܬܐ ܕܦܓܪܐ ܡܬܙܝܥ<EOS>
ܒܫܘܬܦܘܬܗܝܢ܇ ܐܝܟ ܡܐ ܕܒܐܓܪܬܟܘܢ ܚܘ̇ܝܬ<EOS> ܡܛܠ ܗܢܐ ܗ̇ܘ ܕܐܬܥܠܝ ܡܢ ܗܠܝܢ ܕܕܦܓܪܐ ܐ̈ܢܝܢ<EOS>
ܘܩܪܒ ܠܛܟܣܐ ܕܟܝܢܐ ܕܢܦܫܐ ܡܬܩܪܐ ܢܦܫܢܝܐ<EOS> ܐܝܟܢܐ ܕܡܬܩܪܐ ܦܓܪܢܝܐ܇ ܗ̇ܘ ܕܒܪ̈ܓܝܓܬܐ ܕܟܝܢܐ<EOS>
ܕܦܓܪܐ ܡܬܚܫܚ ܫܡܥܘ ܕܝܢ ܐܦ ܢܝܫܐ ܐܚܪܢܐ<EOS> ܕܟܠ ܕܒܪܢܫܐ ܗܘ ܒܒܣܪ ܠܐ ܡܬܬܙܝܥ ܒܕܚܠܬܐ ܕܕܝܢܐ<EOS>ܘܠܐ ܥܠ ܚܟܡܬܐ ܕܝܘܠܦܢܐ ܒܛܝܠ ܠܗ<EOS> ܘܡܐ ܕܒܥܐ ܡܢ ܐܠܗܐ ܒܨܠܘܬܐ ܠܝܬ ܠܗ ܦܘܪܣܐ ܕܢܬܟܢܫ<EOS>
ܪܥܝܢܗ<EOS> ܐܠܐ ܗܢܘܢ ܥ̈ܝܕܐ ܘܡܚ̈ܫܒܬܐ ܕܡܥܕ ܒܗܝܢ ܦ̈ܗܝܢ ܒܬܪܥܝܬܗ<EOS> ܠܐܠܗܐ ܕܝܢ ܐܝܟ ܨܠܡܐ<EOS>
ܕܒܪܢܫܐ ܚܐܪ ܒܗ ܐܝܢܐ ܕܝܢ ܕܢܦܫܢܐ ܗܘ ܒܪܥܝܢܗ ܐܝܬ ܠܗ ܪܚܡܬ ܝܘܠܦܢܐ<EOS> ܕܢܟܢܫ ܕܝܢ ܪܥܝܢܗ<EOS>
ܒܨܠܘܬܐ ܒܐܓܘܢܐ ܣܓܝܐܐ ܣ̇ܦܩ<EOS> ܟܢܘܫܝܐ ܕܝܢ ܕܪܥܝܢܗ ܥܕܢܐ ܙܥܘܪܐ ܗ̇ܘܐ<EOS> ܕܟܝܐܝܬ ܕܝܢ ܘܠܐ<EOS>
ܪܡܙܐ ܕܫܥܬܐ<EOS> ܠܡܢܐ ܕܝܢ ܫܡܥܘ<EOS> ܡܛܠ ܕܗܝ ܢܦܫܗ ܒܙ̈ܘܥܐ ܕܦܗܝܐ ܐܝܬܝܗ̇ ܐܘ ܒܗܪܓܐ ܕܝܕܥ̈ܬܐ ܐܘ<EOS>
ܒܥܡܠܐ ܕܦܓܪܐ ܡܛܘܠ ܗܢܐ ܐܦ ܒܥܕܢ ܨܠܘܬܗ ܗܢܝܢ ܢ̈ܒܗܢ ܒܗ<EOS> ܕܢܚܘܪ ܕܝܢ ܒܐܠܗܐ ܟܢܝܫܐܝܬ ܠܐ<EOS>
ܡܨܐ<EOS> ܡܛܠ ܕܒܕܡ̈ܘܢ ܕܡ̈ܘܢ ܫܪ̈ܝܝ ܠܚ̈ܕܕܐ ܦ̇ܗܐ ܗܘܢܗ<EOS> ܝܬܝܪܐܝܬ ܡܛܠ ܕܠܐ ܡܛܐ ܠܡܫܘܚܬܐ<EOS>
ܕܡܥܠܝܐ ܡܢ ܢܦܫܢܘܬܐ܇ ܗ̇ܝ ܕܚ̇ܝܪܐ ܒܐܠܗܐ ܒܡܕܡ ܕܪܡ ܡܢ ܬܪܥܝܬܐ ܕܒܢ̈ܝܢܫܐ ܒܪܢܫܐ ܕܝܢ<EOS>
ܪܘܚܢܐ ܡܛܠ ܕܪܡ ܗܘ ܡܢ ܡܚ̈ܫܒܬܐ ܦܓܪ̈ܢܝܬܐ ܠܝܬ ܥܕܢܐ ܕܠܐ ܟܠܗ̇ ܬܪܥܝܬܗ ܒܚܟܡܬܐ ܕܒܐܠܗܐ<EOS>
ܢ̇ܒܗܐ<EOS> ܘܐܢ ܐܢܫ ܠܐ ܐܪܓܫ ܒܗܕܐ ܕܐܡ̇ܪܬ ܡܢ ܗܠܝܢ ܩ̈ܕܡܝܬܐ ܕܐܪܓܫ ܒܗܝܢ ܢܩܒܠ ܐܦ ܗܕܐ ܕܠܐ<EOS>
ܐܣܬܟܠ<EOS>ܐܘܛܪܦܝܣ ܐ̇ܡܪ<EOS> ܡܛܠ ܕܣ̈ܓܝܐܬܐ ܐܝܠܝܢ ܕܐܦܠܐ ܥܠ ܪܥܝܢܢ ܣ̈ܠܩܢ ܗ̈ܘܝ ܒܥܢܝܢܐ<EOS>
ܕܡܠܬܟ ܐܫܟܚܢ ܗܘܬ ܠܢ ܒܛܝܠܘܬܐ ܠܝ ܘܠܗܢܐ ܐܚܝ ܐܘܣܒ ܠܡܐܬܐ ܠܘܬܟ<EOS> ܟܕ ܓܝܪ ܠܫ̈ܢܝܐ ܣܓ̈ܝܐܬܐ<EOS>
ܠܒܪ ܡܢ ܟܘܪܚܢ ܢܦܩܢܢ ܗܕܐ ܕܢܐܬܐ ܠܘܬܟ ܐܬܝܬܪܬ ܠܢ ܛܒ<EOS>
ܡܢ ܦܘܫܢ<EOS> ܥ̈ܝܕܐ ܓܝܪ ܕܣܡܢ ܠܢܦܫܢ ܐܝܟ ܠܐ ܡܕܡ ܚܫܒܢ ܐܢܘܢ܇ ܒܦܚܡܐ ܕܗܕܐ ܝܕܥܬܐ ܕܪܫܼܡܬ ܠܢ<EOS>
ܒܐܓܪܬܢ<EOS> ܘܐܝܟ ܗ̇ܝ ܕܓܕܫܬ ܠܦܘܠܘܣ ܗܘܬ ܐܦ ܠܢ<EOS> ܕܐܝܟܢܐ ܕܗܘ ܡܢ ܩܕܝܡ ܡܫܬܒܗܪ ܗܘܐ ܘܚ̇ܕܐ<EOS>
ܒܕܘܒܪܗ ܕܢܡܘܣܐ ܐܝܟ ܡ̇ܢ ܕܣ̇ܒܪ ܗܘܐ ܕܗܘܝܘ ܓܡܝܪܘܬܐ ܘܠܝܬ ܡܕܡ ܐܚܪܝܢ ܥܕܡܐ ܕܩܒܠ ܝܕܥܬܗ<EOS>
ܕܡܫܝܚܐ ܗܟܢܐ ܐܦ ܚܢܢ ܣ̇ܒܪܝܢ ܗܘܝܢ܇ ܕܗ̇ܘ ܡܕܡ ܕܠܒܝܟܝܢܢ ܗܘܝܘ ܓܡܝܪܘܬܐ܇ ܥܕܡܐ ܕܐܫܬܘܕܥܢ<EOS>
ܒܢܝܫܐ ܕܡܠܬܟ܇ ܕܟܡܐ ܚܣܝܪܝܢܢ ܡܢ ܓܡܝܪܘܬܐ<EOS> ܘܐܝܟܢܐ ܕܚܘܣܪܢܐ ܚܫܒ ܐ̈ܢܝܢ ܫܠܝܚܐ ܒܝܬܝܪܘܬܐ<EOS>
ܕܝܕܥܬܗ ܕܡܫܝܚܐ ܠܗܠܝܢ ܕܡܢ ܩܕܝܡ ܙܕܝܩܘܬܐ ܚܫܝ̈ܒܢ ܗ̈ܘܝ ܠܗ ܗܟܢܐ ܐܦ ܚܢܢ ܫܛܢ ܚܕܘܬܐ<EOS>
ܕܥܡܠܢ ܕܒܠܚܘܕ ܒܣܒܪܐ ܕܐܠܗܐ ܢܫܬܒܗܪ<EOS>ܝܚܝܕܝܐ ܐ̇ܡܪ<EOS> ܐܦ ܐܢܐ ܐܚ̈ܝ ܐܝܟ ܡܐ ܕܐ̇ܪܓܫܬ ܒܬܪܥܝܬܟܘܢ ܫܦܝܪܬܐ ܕܫܪܪܐ<EOS>
ܒ̇ܥܝܐ ܘܠܐ ܡܫܬܒܗܪܐ ܒܥܝܕܐ ܕܢܡ̈ܘܣܐ ܐܚ̇ܒܬ ܠܡܡܠܠܘ ܥܡܟܘܢ ܐܝܠܝܢ ܕܒܗܝܢ ܗ̇ܘܝܢ ܐܢܬܘܢ<EOS>
ܒܐܬܪܐ ܕܫܝܢܐ܇ ܟܕ ܡܣܬܬܪ̈ܢ ܢ̈ܦܫܬܟܘܢ ܠܓܘ ܡܢ ܫܘܪܐ ܕܠܐ ܙܐܥ ܡܢ ܟܠ ܩܐܪ̈ܣܝܢ<EOS>ܐܘܣܒܝܣ ܐ̇ܡܪ<EOS> ܐܦ ܚܢܢ ܫܘܝܐܝܬ ܒ̇ܥܝܢܢ ܕܠܗܠܝܢ ܦܘܪܫ ܛ̈ܟܣܐ ܬܐܡܪ ܠܢ<EOS> ܘܠܐ<EOS>
ܬܚܘܪ ܕܚܢܢ ܢܗܘܐ ܡ̈ܫܐܠܢܐ<EOS> ܐܦܠܐ ܓܝܪ ܕܐܝܬܝܗܘܢ ܝ̇ܕܥܝܢ ܗܘܝܢ ܐܦ ܠܐ ܕܡܢܐ ܥܠܝܗܘܢ ܢܫܐܠ<EOS>
ܚ̇ܟܡܝܢ ܗܘܝܢ<EOS> ܐܠܐ ܐܢܬ ܡܢ ܨܒܝܢܟ ܐܝܠܝܢ ܕܣ̈ܠܩܢ ܠܪܥܝܢܟ ܐܡܪ ܠܢ ܥܠ ܚ̈ܫܐ ܕܢܦܫܐ ܘܥܠ<EOS>
ܥ̈ܠܠܬܗܘܢ<EOS>ܝܚܝܕܝܐ ܐ̇ܡܪ<EOS> ܡܫܪܐ ܐܢܐ ܠܡܐܡܪ ܥܠ ܬܘܬ ܢܦܫܐ ܕܒܐܝܢܐ ܡܢ ܗܠܝܢ ܬܠܬܐ<EOS>
ܛܟ̈ܣܝܢ ܫܟܝܚܐ<EOS> ܠܐ ܕܝܢ ܒܦܓܪ̈ܢܐ ܘܠܐ ܒܪ̈ܘܚܢܐ ܐܝܬܝܗ̇܇ ܠܐ ܒܦܓܪ̈ܢܐ ܡܛܠ ܬܪܥܝܬܗܘܢ ܒܝܫܬܐ<EOS>ܘܠܐ ܒܪ̈ܘܚܢܐ ܡܛܠ ܕܐܬܥܠܝܘ ܠܗܘܢ ܡܢ ܗܢܐ ܚܫܐ ܒܝܕ ܚܕܘܬܐ<EOS> ܐܝܬܝܗ̇ ܕܝܢ ܒܠܚܘܕ ܬܘܬ ܢܦܫܐ ܒܢ̈ܦܫܢܝܐ<EOS> ܐ̇ܡܪ ܐܢܐ ܕܝܢ ܐܦ ܗܝ ܥܠܬܗ̇<EOS> ܡܛܠ ܓܝܪ ܕܡܬܙܝܥ<EOS>
ܢܦܫܢܝܐ ܒܕܚܠܬ ܐܠܗܐ ܫ̇ܪܟ ܠܗ ܕܢܬܬܥܝܩ ܥܠ ܥܒ̈ܕܘܗܝ<EOS> ܘܡܢ ܟܪܝܘܬܐ ܕܚ̈ܛܗܘܗܝ ܡܬܝܠܕܐ ܠܗ̇<EOS>
ܬܘܬ ܢܦܫܐ ܢܩܪܘܒ ܡܟܝܠ ܠܡܦܪܫܘ ܐܦ ܗܘ ܒܟܝܐ ܕܕܡ̈ܥܐ ܕܐܝܠܝܢ ܚܘ̈ܫܒܐ ܡܙܝܥܝܢ ܠܗ ܒܪܥܝܢܐ<EOS>
ܒܗܠܝܢ ܬܠܬܐ ܛ̈ܟܣܝܢ<EOS> ܒܟܝܐ ܗܟܝܠ ܕܦܓܪܢܐ ܐܦ ܟܕ ܒܨܠܘܬܐ ܩܕܡ ܐܠܗܐ ܢܒܟܐ ܗܠܝܢ ܚܘ̈ܫܒܐ<EOS>
ܡܙܝܥܝܢ ܒܟܝܗ<EOS> ܪܢܝܐ ܕܡܣܟܢܘܬܗ<EOS> ܥܘܗܕܢܐ ܕܛܘܪ̈ܦܘܗܝ<EOS> ܡܪܢܝܬܐ ܕܒ̈ܢܘܗܝ<EOS> ܚܫܐ ܕܛܠܘ̈ܡܘܗܝ<EOS>ܨܦܬܐ ܕܒܝܬܗ<EOS> ܕܘܟܪܢܐ ܕܡܝ̈ܬܘܗܝ<EOS> ܥܡ ܫܪܟܐ ܕܠܗܠܝܢ ܕܡܝܢ<EOS> ܘܡܢ ܬܟܝܒܘܬܐ ܕܗܠܝܢ ܚܘ̈ܫܒܐ<EOS>
ܣ̇ܓܝܐ ܠܗ̇ ܒܗ ܟܪܝܘܬܐ<EOS> ܘܡܢ ܟܪܝܘܬܐ ܡܬܝ̈ܠܕܢ ܕܡ̈ܥܐ ܠܒܟܝܐ ܕܝܢ ܢܦܫܢܝܐ ܒܨܠܘܬܐ ܗܠܝܢ<EOS>
ܚܘ̈ܫܒܐ ܡܙܝܥܝܢ ܠܗ<EOS> ܕܚܠܬܐ ܕܕܝܢܐ<EOS> ܪܢܝܐ ܕܚ̈ܛܗܘܗܝ<EOS> ܕܘܟܪܢܐ ܕܛܝ̈ܒܘܬܗ ܕܐܠܗܐ ܕܨܐܕܘܗܝ<EOS>ܡܪܢܝܬܐ ܕܡܘܬܐ<EOS> ܡܘܠܟܢܐ ܕܗܠܝܢ ܕܥ̈ܬܝܕܢ<EOS> ܩܢܛܐ ܕܠܐ ܢܬܓܠܙ ܡܢܗܝܢ<EOS> ܥܡ ܫܪܟܐ ܕܠܗܠܝܢ ܕܡܝܢ<EOS>ܕܡܢ ܬܟܝܒܘܬܐ ܕܗܠܝܢ ܚ̈ܘܫܒܐ ܡܬܬܙܝܥ ܪܥܝܢܗ ܒܚܫܐ ܕܕܡ̈ܥܐ<EOS> ܐܢ ܕܝܢ ܢܗܘܘܢ ܠܘܬܗ ܒܢ̈ܝܢܫܐ<EOS>
ܐܚܪ̈ܢܐ ܐܢ ܙܗܝܪܘܬܐ ܣܓܝܐܬܐ ܠܝܬ ܠܗ ܒܟܝܗ ܠܘ ܡܢ ܥܠܬܐ ܕܗܠܝܢ ܡܪ̈ܢܝܬܐ ܗ̇ܘܐ<EOS> ܐܠܐ ܡܫܪܐ<EOS>
ܠܗ ܕܢܪܦܬ ܒܚܫܐ ܕܬܫܒܘܚܬܐ ܕܡܢ ܒܢ̈ܝܢܫܐ<EOS> ܘܟܕ ܡܬܒܩܐ ܒܟܢܝܫܘܬܗܘܢ ܘܒܩܘܡܗ ܕܒܝܢܬܗܘܢ ܚܘܪܐ<EOS>
ܕܒ̈ܢܝ ܐܢܫܐ ܡܙܝܥ ܠܗ ܒܚܫܐ ܕܒܟܝܐ ܒܬܫܒܘܚܬܐ ܣܪܝܩܬܐ ܒܟܝܐ ܕܝܢ ܕܓܒܪܐ ܪܘܚܢܐ ܗܠܝܢ ܚܘ̈ܫܒܐ<EOS>
ܡܕܝܠܝܢ ܠܗ<EOS> ܬܗܪܐ ܕܪܒܘܬ ܐܠܗܐ<EOS> ܬܡܗܐ ܕܥܡܝܩܘܬ ܚܟܡܬܗ<EOS> ܫܘܒܚܐ ܕܥܠܡܐ ܕܥܬܝܕ<EOS> ܛܥܝܘܬܗܘܢ<EOS>
ܕܒ̈ܢܝ ܐܢܫܐ<EOS> ܥܡ ܫܪܟܐ ܕܠܗܠܝܢ ܕܡܝܢ<EOS> ܕܡܢ ܬܟܝܒܘܬܐ ܕܗܠܝܢ ܡܫܦܥ ܕܡ̈ܥܐ ܩܕܡ ܐܠܗܐ<EOS> ܗܘ ܕܝܢ<EOS>
ܒܟܝܗ ܠܘ ܡܢ ܚܫܐ ܕܟܪܝܘܬܐ ܗ̇ܘܐ ܐܠܐ ܡܢ ܚܕܘܬܐ ܣܓܝܐܬܐ<EOS> ܡܬܝܠܕܐ ܗܝ ܓܝܪ ܒܟܬܐ ܡܢ ܚܕܘܬܐ<EOS>ܐܟܙܢܐ ܕܣ̈ܓܝܐܐ ܡܐ ܕܚܙܘ ܠܚܒ̈ܝܒܝܗܘܢ ܠܢܘܓܪܐ܇ ܡܢ ܚܕܘܬܐ<EOS>
ܕܚܙܬܗܘܢ ܡܕܡܥܝܢ ܒܟܝܐ ܕܝܢ ܕܓܒܪܐ ܕܪܘܚ ܕܡܢ ܟܪܝܘܬܐ ܗ̇ܘܐ ܗܕܐ ܗܝ ܥܠܬܗ<EOS> ܡܐ ܕܡܬܕܟܪ<EOS>
ܠܒܢ̈ܝܢܫܐ ܕܟܡܐ ܛ̇ܥܝܢ<EOS> ܐܝܟ ܗ̇ܝ ܕܒܟܐ ܡܪܢ ܟܕ ܥܐܠ ܠܐܘܪܫܠܡ<EOS> ܘܐܝܟ ܗ̇ܝ ܕܐܡܝܪܐ ܕܟܪܝܐ ܗܘܬ<EOS>
ܠܗ ܥܠ ܡܝܬܘܬ ܠܒܗܘܢ <EOS> <EOS> ܘܐܝܟ ܗ̇ܝ ܕܐܡܪ ܦܘܠܘܣ܇ ܗܫܐ ܕܝܢ ܟܕ ܒ̇ܟܐ ܐܢܐ ܐ̇ܡܪ<EOS>
ܐܢܐ ܥܠܝܗܘܢ <EOS> <EOS> ܘܐܝܟ ܗ̇ܝ ܬܘܒ ܕܟܬܝܒ ܥܠܘܗܝ ܒܦܪܟܣܣ܇ ܕܬܠܬ ܫܢ̈ܝܢ ܠܐ ܫ̇ܠܐ ܗܘܐ<EOS>
ܡܢ ܗ̇ܝ ܕܒ̇ܟܐ ܗܘܐ <EOS> <EOS> ܗܢܐ ܕܝܢ ܒܟܝܐ ܠܘ ܒܪܥܝܢܐ ܕܪܘܚ ܗ̇ܘܐ ܗܘܐ܇ ܐܠܐ<EOS>
ܒܚ̈ܘܫܒܐ ܕܢܦܫ<EOS> ܐܘ ܕܛܥܝܘܬܗܘܢ ܕܒ̈ܢܝ ܐܢܫܐ ܐܘ ܕܚ̈ܫܐ ܘܐܘ̈ܠܨܢܐ ܐܘ ܕܡܬܟܫܦܝܢ ܗܘܘ ܕܢܗܘܐ<EOS>
ܠܗܘܢ ܥܘܕܪܢܐ ܡܢ ܫܡܝܐ<EOS> ܓܒܪܐ ܓܝܪ ܪܘܚܢܐ ܠܐ ܠܝܓ ܠܝܓ ܒ̇ܟܐ ܡܛܠ ܚܕܘܬܗ ܐܡܝܢܬܐ<EOS> ܘܐܢ ܒ̇ܟܐ<EOS>
ܒܚܘ̈ܫܒܐ ܢܦܫ̈ܢܝܐ ܡܬܙܝܥ ܐܝܟ ܕܐܡ̇ܪܬ<EOS> ܐܝܟ ܗ̇ܝ ܕܫܡܥܘܢ ܟܐܦܐ܇ ܕܒܕܘܟܪܢܐ ܕܟܦܘܪܝܗ ܕܡܪܢ ܒܟܐ<EOS>
ܡܪܝܪܐܝܬ<EOS> ܗܐ ܓܝܪ ܟܠ ܐܝܟܐ ܕܒܟܐ ܡܪܢ ܦܪܫ ܐܘܢܓܠܣܛܐ ܕܐܝܠܝܢ ܚܘ̈ܫܒܐ ܥܒܕܘܗܝ ܕܢܒܟܐ<EOS> ܗܢܘ<EOS>
ܕܝܢ ܟܕ ܡܬܢܚܬ ܨܝܕ ܪ̈ܥܝܢܐ ܕܒܢ̈ܝܢܫܐ ܘܚܐܪ ܒܠܒܗܘܢ ܡܝܬܐ܇ ܥܠܝܗܘܢ ܒ̇ܟܐ ܗܘܐ<EOS> ܡܐ ܕܝܢ<EOS>
ܕܪܥܝܢܗ ܕܐܢܫ ܒܪܘܚ ܢܗܘܐ ܠܐ ܒ̇ܟܐ ܐܝܟ ܕܠܐ ܡܠܐܟܐ ܒ̇ܟܐ<EOS> ܐܢ ܕܝܢ ܒܟܝܐ ܡܢ ܕܘܒܪܐ ܗܘ<EOS>
ܪܘܚܢܐ ܡܕܝܢ ܙܕܝܩ̈ܐ ܐܡܝܢܐܝܬ ܗ̇ܘܝܢ ܒ̇ܟܝܢ ܒܡܠܟܘܬܐ܇ ܡܛܠ ܕܬܡܢ ܕܪܘܚ ܐܢܘܢ<EOS> ܒܕܘܒܪܐ ܗܟܝܠ<EOS>
ܪܘܚܢܐ ܠܝܬ ܒܟܝܐ<EOS> ܡ̇ܢܘ ܕܝܢ ܛܟܣܗ ܕܗ̇ܘ ܕܐܡܝܢ ܒܒܟܝܐ ܨܝܕ ܬܪܒܝܬܐ ܪܘܚܢܝܬܐ ܐܠܐ ܐܝܟ ܝܠܘܕܐ<EOS>
ܕܐܡܝܢ ܒ̇ܟܐ<EOS> ܘܐܝܟܢܐ ܕܝܠܘܕܐ ܟܡܐ ܕܡܬܩܪܒ ܠܬܪܒܝܬܐ ܕܩܘܡܬܐ ܡܢ ܒܟܝܗ ܫ̇ܠܐ ܥܕܡܐ ܕܢܡܛܐ<EOS>
ܠܩܘܡܬܐ ܕܠܐ ܝ̇ܐܐ ܠܗ ܒܗ̇ ܒܟܝܐ ܗܟܢܐ ܐܦ ܐܝܢܐ ܕܐܡܝܢ ܒܒܟܝܐ ܕܦܘܪܫܢܐ ܐܢܗܘ ܕܢܬܠ ܠܗ ܐܠܗܐ<EOS>
ܕܢܬܩܪܒ ܠܬܪܒܝܬܐ ܪܘܚܢܝܬܐ ܟܠ ܟܡܐ ܕܪܒܐ ܪܥܝܢܗ ܒܪܘܚ ܡܢ ܒܟܝܐ ܫ̇ܠܐ ܘܒܚܕܘܬܐ ܗ̇ܘܐ<EOS> ܗ̇ܘ ܕܝܢ ܕܠܓܡܪ ܠܝܬ ܒܗ ܚܫܐ ܕܪܥܝܢܐ ܘܠܐ ܡܬܬܙܝܥ ܒܪ̈ܚܡܐ<EOS>
ܗܟܢܐ ܐܝܬܘܗܝ ܒܦܚܡܐ ܨܝܕ ܒܪܢܫܐ ܪܘܚܢܐ ܐܝܟ ܕܡܬܦܚܡ ܗ̇ܘ ܕܠܐ ܝܠܝܕ ܨܝܕ ܗ̇ܘ ܕܓܡܝܪ ܒܩܘܡܬܐ<EOS>
ܕܦܓܪܐ<EOS> ܐܝܟܢܐ ܓܝܪ ܕܗ̇ܘ ܕܠܐ ܐܝܠܝܕ ܟܠܗ ܒܟܪܣܐ ܗܘ ܘܡܕܡ ܡܢܗ ܠܐ ܡܬܚܙܐ ܒܥܠܡܐ ܗܢܐ ܗܟܢܐ<EOS>
ܒܪܢܫܐ ܕܠܝܬ ܒܗ ܬܘܬ ܢܦܫܐ ܒܚܫܐ ܟܠܗ ܪܥܝܢܗ ܗܪܟܐ ܚܒܝܫ ܘܠܥܠܡܐ ܐܚܪܢܐ ܒܡܪܢܝܬܗ ܠܐ ܢ̇ܦܩ<EOS>ܘܟܕ ܛܒ ܗܢܐ ܢܝܫܐ ܒܐܓܪܬܐ ܐܚܪܬܐ ܐܡܝܪ ܗܘ ܠܝ ܐܬܥܨܝܬ ܡܛܠ ܝܬܘܪܢܟܘܢ ܕܐܦ ܠܟܘܢ ܐܡܪܝܘܗܝ<EOS>ܟܡܐ ܙܒ̈ܢܝܢ ܓܝܪ ܠܐ ܦ̇ܓܥܝܢ ܐܢܬܘܢ ܒܐܓܪܬܐ ܗ̇ܝ<EOS> ܗܠܝܢ ܕܝܢ ܕܐܡ̇ܪܬ ܥܠ ܥܠܬܐ ܕܒܟܬܐ ܐܦ ܟܕ<EOS>
ܬܗܘܐ ܫܟܝܚܐ ܒܐܢܫܐ ܟܝܢܐܝܬ ܚܫܘܫܘܬܐ<EOS> ܘܠܬܢ̈ܚܬܐ ܬܘܒ ܕܡܢ ܟܠ ܐܢܫ ܗܠܝܢ ܦܘܪ̈ܫܢܐ ܕܚܘ̈ܫܒܐ<EOS>
ܕܐܡ̇ܪܬ ܥܠ ܒܟܝܐ ܡܥܝܪܝܢ ܠܗܝܢ ܐ̇ܬܐ ܠܝ ܡܟܝܠ ܐܦ ܗܫܐ ܠܡܚܘܝܘ ܥܠ ܢܝܫܗ ܕܚܘܒܐ ܕܐܝܠܝܢ<EOS>
ܥ̈ܠܠܬܐ ܥ̈ܒܕܢ ܠܗ ܕܢܬܩܢܐ܇ ܒܦܓܪ̈ܢܐ ܘܢܦܫ̈ܢܐ ܘܪ̈ܘܚܢܐ<EOS> ܕܟܠ ܐܝܠܝܢ ܕܡܣܬܟܠܝܢ ܒܐܝܠܝܢ ܕܐ̇ܡܪ<EOS>
ܐܢܐ ܢܕܥܘܢ ܕܟܡܐ ܒܨܝܪܝܢ ܡܢ ܚܘܒܐ ܫܪܝܪܐ<EOS> ܚ̇ܙܐ ܐܢܐ ܠܗܘܢ ܓܝܪ ܠܒܢ̈ܝܢܫܐ ܕܟܘܠ ܕܒܥܐ ܐܣܒܪ<EOS>
ܠܗ ܥܠ ܢܦܫܗ ܕܩܢܝܗܝ ܠܚܘܒܐ<EOS> ܟܕ ܛܒ ܕܪܓܐ ܕܚܘܒܐ ܕܒܢܝ̈ܢܫܐ܇ ܠܬܚܬ ܡܢ ܕܪܓܐ ܕܚܘܒܐ ܐܠܗܝܐ<EOS>
ܐܝܬܘܗܝ<EOS> ܘܐܠܐ ܠܘܩܕܡ ܡܛܐ ܠܡܫܘܚܬܐ ܕܪܚܡܬ ܒܢ̈ܝܢܫܐ ܠܐ ܡܬܥܠܐ ܠܡܫܘܚܬܐ ܕܪܚܡܬ ܐܠܗܐ<EOS> ܐܝܟܢܐ<EOS>
ܕܐܦ ܝܘܚܢܢ ܛܘܒܢܐ ܐܡܪ<EOS> ܕܗ̇ܘ ܠܡ ܕܠܐܚܘܗܝ ܕܚ̇ܙܐ ܠܐ ܡܚܒ܇ ܐܦ ܠܐ ܠܐܠܗܐ ܕܠܐ ܚ̇ܙܐ ܡܨܐ ܕܢܚܒ<EOS>
<EOS> ܐ̇ܡܪ ܡܟܝܠ ܦܘܪ̈ܫܢܘܗܝ ܕܚܘܒܐ ܕܐܝܠܝܢ ܚܘ̈ܫܒܐ ܡܪܒܝܢ ܠܗ ܒܢܦܫܐ<EOS> ܩܕܡܐܝܬ<EOS>
ܕܝܢ ܐܝܠܦܘ ܕܟܝܢܐܝܬ ܣܝܡ ܒܢ ܡܢ ܐܠܗܐ<EOS> ܐܠܘ ܠܐ ܓܝܪ ܕܡܨܐ ܚܝܠܐ ܕܢܦܫܐ ܕܢܬܙܝܥ ܒܚܘܒܐ ܠܐ<EOS>
ܡܬܐܡܪ ܗܘܐ ܠܢ ܕܪܚܡ ܠܡܪܝܐ ܐܠܗܟ ܡܢ ܟܠܗ ܠܒܟ ܘܡܢ ܟܠܗ̇ ܢܦܫܟ <EOS> ܠܒܪܢܫܐ ܗܟܝܠ<EOS>
ܦܓܪܢܐ̇ ܗܠܝܢ ܚ̈ܫܐ ܡܥܝܪܝܢ ܠܚܘܒܐ ܕܟܝܢܗ<EOS> ܪܓܬܐ<EOS>
ܘܪܚܡܬܐ<EOS> ܪܓܬܐ ܕܝܢ ܡܬܪܒܝܐ ܡܢ ܪܢܝܐ ܕܦܓܪܐ<EOS> ܘܪܚܡܬܐ ܕܩܢ̈ܝܢܐ ܣ̇ܓܝܐ ܡܢ ܪܚܡܬ ܪ̈ܓܝܓܬܐ<EOS>
ܣ̈ܓܝܐܬܐ<EOS> ܗ̇ܘ ܓܝܪ ܕܒ̇ܥܐ ܕܢܬܝܕܥ ܒܥܠܡܐ ܒܫܘܠܛܢܐ ܘܐܝܩܪܐ ܘܓܐܝܘܬܐ ܗܘܝܘ ܕܡܣܓܐ ܒܗ ܪܚܡܬ<EOS>
ܥܘܬܪܐ<EOS> ܘܡܢ ܪܚܡܬܐ ܕܗܠܝܢ ܡܬܥܝܪ ܚܘܒܗ ܕܢܚܒ ܠܐܢܫ ܐܢܫ<EOS> ܐ̇ܡܪ ܐܢܐ ܕܝܢ ܠܗ̇ܢܘܢ ܕܩܢܝܢ ܠܗܝܢ<EOS>
ܠܗܠܝܢ<EOS> ܡܛܠ ܗܢܐ ܠܐ ܫܪܝܪ ܚܘܒܐ ܕܒ̈ܢܝ ܐܢܫܐ ܦܓܪ̈ܢܐ ܡܛܠ ܕܡܢ ܨܒ̈ܘܬܐ ܕܡܫܬܚ̈ܠܦܢ ܫܪܝ<EOS>
ܕܢܪܬܚ ܒܪܥܝܢܗܘܢ ܘܥܠ ܨܒ̈ܘܬܐ ܕܠܐ ܡܩܘܝ̈ܢ ܣܡܝܟ ܚܘܒܗܘܢ<EOS> ܘܓܠܝܐ ܕܡܐ ܕܐܫܬܚܠܦ ܗܠܝܢ ܕܗܢܝܢ<EOS>
ܗ̈ܘܝ ܥܠܬܐ ܠܚܘܒܗܘܢ ܥܡܗܝܢ ܡܫܬܓܢܐ ܐܦ ܚܘܒܗܘܢ<EOS> ܫܪܝ ܓܝܪ ܚܘܒܗܘܢ ܡܢ ܫܘܦܪܐ ܕܚ̇ܡܐ ܘܡܢ<EOS>
ܥܘܬܪܐ ܕܒ̇ܛܠ ܘܡܢ ܫܘܠܛܢܐ ܕܡܫܬܪܐ ܢܥܘܠ ܗܫܐ ܛܟܣܐ ܐܚܪܢܐ ܕܢܦ̈ܫܢܐ܇ ܗ̇ܢܘܢ ܕܠܐ ܫܟܝܚ ܒܗܘܢ<EOS>
ܚܘܒܐ ܠܐ ܕܫܪܪܐ ܘܠܐ ܕܙܐܦܐ<EOS> ܠܐ ܕܙܐܦܐ ܡܢ ܗܕܐ ܥܠܬܐ ܕܒ̇ܥܐ ܐܢܐ ܐ̇ܡܪ<EOS> ܡܛܠ ܕܐܝܢܐ ܕܢܦܫܢܐ<EOS>
ܗܘ ܒܕܘܒܪܐ ܠܐ ܣܓܝ ܒܗ ܚܫܐ ܕܪܚܡܬ ܥܘܬܪܐ ܘܠܐ ܕܢܥܒܕ ܨܒܝܢܐ ܕܪܓܬܗ ܡܛܠ ܗܢܐ ܠܐ ܩ̇ܪܝܐ ܠܗ<EOS>
ܥܠܬܐ ܕܢܗܘܐ ܪܚ̇ܡ ܒܢܝ̈ܢܫܐ ܒܗ̇ܝ ܕܠܐ ܠܥܘܬܪܐ ܨ̇ܗܐ ܘܠܐ ܠܪܚܡܬ ܫܘܦܪܐ<EOS> ܘܡܛܠ ܗܠܝܢ ܠܐ<EOS>
ܕܠܝܠܐܝܬ ܐܝܬ ܒܗ ܚܫܐ ܕܚܘܒܐ<EOS> ܐܦܢ ܢܗܘܐ ܕܣ̇ܒܪ ܕܒܚܘܒܐ ܐܠܗܝܐ ܢܚܒ ܒܢ̈ܝܢܫܐ ܥܕܟܝܠ ܠܐ<EOS>
ܐܬܩܪܒ ܠܗܕܐ ܡܫܘܚܬܐ<EOS> ܚܘܒܐ ܓܝܪ ܕܐܠܗܐ ܠܘ ܡܢ ܥܠܡܐ ܕܦܓܪܐ ܡܬܩܢܐ ܐܠܐ ܡܢ ܣܘܟܠܐ<EOS>
ܕܐܪ̈ܙܘܗܝ<EOS> ܘܡܛܠ ܕܠܗܕܐ ܠܐ ܐܬܩܪܒ ܚܣܝܪ ܗܘ ܡܢ ܕܢܚܒ ܠܟܠܗܘܢ ܒ̈ܢܝܢܫܐ<EOS> ܗܢܘܓܝܪ ܚܘܒܐ<EOS>
ܡܫܡܠܝܐ ܕܠܟܠܢܫ ܢܚܒ ܒܕܡܘܬܐ ܕܐܠܗܐ<EOS> ܘܐܢ ܗܘ ܕܡܚܒ ܢܦܫܢܝܐ ܠܐܢܫ ܐܢܫ ܠܘ ܡܢ ܝܕܥܬܐ ܐܝܬܘܗܝ<EOS>
ܚܘܒܗ ܐܠܐ ܡܢ ܥܠܬܐ ܕܩ̇ܪܝܐ ܠܗ<EOS> ܐܢ ܕܝܢ ܫܪܝܪ ܚܘܒܗ ܘܒܝܕܥܬܐ ܡܚܒ ܠܗ̇ܢܘܢ ܕܪܚ̇ܡ ܠܐ ܢܣܢܐ<EOS>
ܡܕܝܢ ܠܗ̇ܘ ܕܥ̇ܒܕ ܠܗ ܒܝܫܬܐ<EOS> ܐܢ ܕܝܢ ܣ̇ܢܐ ܢܕܥ ܕܐܝܟ<EOS>
ܕܩܪܬܗ ܥܠܬܐ ܕܢ̇ܣܢܐ ܗܟܢܐ ܩܪܬܗ ܥܠܬܐ ܕܢܚܒ<EOS> ܐܝܢܐ ܕܝܢ ܕܢܦܫܢܐ ܗܘ ܒܝܕܥܬܐ ܠܐ ܡܨܐ ܡܚܒ<EOS>
ܐܠܐ ܠܗ̇ܘ ܕܫ̇ܠܡ ܠܗ ܒܝܘܠܦܢܗ<EOS> ܐܦܠܐ ܕܝܢ ܗܢܐ ܚܘܒܐ ܗܘ ܕܫܪܪܐ<EOS> ܡܛܠ ܕܚܘܒܐ ܕܫܪܪܐ ܐܦ<EOS>
ܠܐܝܠܝܢ ܕܠܐ ܫ̇ܠܡܝܢ ܠܝܘܠܦܢܗ ܡܚܒ ܐܝܟ ܕܡܚܒ ܐܠܗܐ ܐܦ ܠܐܝܠܝܢ ܕܠܐ ܫ̇ܠܡܝܢ ܠܨܒܝܢܗ ܒܪܢܫܐ<EOS>
ܕܝܢ ܪܘܚܢܐ ܡܫܡܠܝܐܝܬ ܩܢܐ ܠܗ ܠܚܘܒܐ ܕܐܠܗܐ ܘܕܒܢ̈ܝܢܫܐ<EOS> ܠܘ ܒܫܓܡܐ ܐܘ ܒܥܠܬܐ ܕܡܕܡ ܕܡܬܚܙܐ<EOS>
ܐܠܐ ܡܢ ܝܕܥܬܐ<EOS>ܐܘܛܪܘܦܝܣ ܐ̇ܡܪ<EOS> ܡܢ ܐܝܕܐ ܐܝܕܥܬܐ<EOS>ܝܚܝܕܝܐ ܐ̇ܡܪ<EOS> ܡܪܢ ܢܓܠܐ ܠܟܘܢ ܚ̈ܒܝܒܝ ܕܥ̈ܠܠܬܐ ܕܚܘܒܗ ܪ̈ܡܢ ܐ̈ܢܝܢ ܡܢ<EOS>
ܡܫܡܥܬܟܘܢ<EOS> ܕܐܦ ܠܐ ܟܕ ܢܬܐܡܪ̈ܢ ܣ̇ܦܩܝܢ ܐܢܬܘܢ ܠܣܘܟܠܗܝܢ<EOS> ܡܢܗܝܢ ܕܝܢ ܥܬܝܕ ܐܢܐ ܗܘ ܕܐ̇ܡܪ<EOS>ܚܘܒܐ ܕܝܢ ܕܫܪܪܐ ܡܢ ܫܦܝܘܬܐ ܘܠܥܠ ܡܬܩܢܐ<EOS> ܘܟܠ ܕܡܢ ܫܦܝܘܬܐ ܘܠܬܚܬ ܐܝܬܘܗܝ ܥܕܟܝܠ ܠܐ<EOS>
ܐܫܬܘܫܛ ܨܝܕ ܪܘܡܗ<EOS> ܗܝ ܕܝܢ ܡܘܗܒܬܐ ܕܚܘܒܐ ܡܫܡܠܝܐ ܒܥܠܡܐ ܐܚܪܢܐ ܡܬܝܗܒܐ ܠܟܠܗ ܟܝܢܐ<EOS>
ܕܒܢܝ̈ܢܫܐ<EOS> ܟܠ ܡܘܗܒܬܐ ܓܝܪ ܕܡܩܒܠ ܒܪܢܫܐ ܡܢ ܫܦܝܘܬܐ ܕܢܦܫܐ ܘܠܥܠ ܡܢ ܡܘܗ̈ܒܬܐ ܗܝ ܕܒܬܪ<EOS>
ܢܘܚܡܐ<EOS> ܡܐ ܓܝܪ ܕܠܝܬ ܕܢܣܢܐ ܠܚܒܪܗ ܒܬܪ ܢܘܚܡܐ ܠܐ ܗܐ ܓܠܝܐ ܕܫܪܪܗ ܕܚܘܒܐ ܡܘܗܒܬܐ ܗܘ<EOS>
ܕܐܠܗܐ<EOS> ܐ̇ܡܪ ܕܝܢ ܐܦ ܚܫܐ ܐܚܪܢܐ ܕܒܐܝܠܝܢ ܚܘ̈ܫܒܐ ܐܝܬܘܗܝ ܛܢܢܐ܇ ܒܟܠ ܚܕ ܡܢ ܗܠܝܢ ܛܟ̈ܣܐ<EOS>ܕܓܒܪܐ ܗܟܝܠ ܦܓܪܢܐ ܗܢܘ ܛܢܢܗ<EOS> ܫܘܠܛܢܐ ܕܐܚܪ̈ܢܐ<EOS> ܥܘܬܪܐ ܕܗ̇ܢܘܢ ܕܡܢܗ ܥܬܝܪ̈ܝܢ<EOS> ܚ̈ܝܐ<EOS>
ܕܗ̇ܢܘܢ ܕܡܢܗ ܡܢܚܝܢ<EOS> ܟܠܗ ܕܝܢ ܚܫܐ ܕܛܢܢܗ ܡܬܙܝܥ ܡܢ ܚܣܡܐ<EOS> ܐܦ ܗܘ ܕܝܢ ܚܣܡܗ ܡܢ ܪܚܡܬܐ<EOS>
ܕܗܠܝܢ ܕܡܬܚܙܝ̈ܢ ܡܫܪܐ<EOS>ܐܘܣܒܝܣ ܐ̇ܡܪ<EOS> ܘܗ̇ܘ ܕܗܟܢܐ ܗܘ ܒܐܝܠܝܢ ܡܨܐ ܗܘܐ ܕܢܬܦܨܐ ܡܢ ܗܠܝܢ<EOS> ܝܚܝܕܝܐ ܐ̇ܡܪ<EOS> ܡܫܟܚ ܗܘܐ ܕܢܬܚܪܪ ܡܢܗܝܢ ܒܣܒܪܐ ܕܗܠܝܢ<EOS>
ܕܥ̈ܬܝܕܢ<EOS> ܐܠܘ ܓܝܪ ܐܣܬܟܠ ܡܚܝܠܘܬܐ ܕܗܠܝܢ ܕܬܢܢ ܘܚܝܠܬܢܘܬܐ ܕܗܠܝܢ ܕܡܠܝ̈ܟܢ ܡܨܐ ܗܘܐ ܕܠܐ<EOS>
ܢܙܕܟܐ ܡܢ ܗܢܐ ܚܫܐ ܗܫܐ ܕܝܢ ܕܐܡ̇ܪܬ ܥܠܬ ܟܐܒܗ ܘܥܠܬ ܐܣܝܘܬܗ ܐ̇ܬܐ ܠܝ ܥܠ ܓܒܪܐ ܢܦܫܢܐ<EOS>
ܟܕ ܡܚܘܐ ܐܢܐ ܡܢ ܡܢܐ ܐܝܬܘܗܝ ܛܢܢܗ ܘܡܢܘ ܘܥܠ ܐܝܠܝܢ ܡܬܙܝܥ<EOS> ܡܫܪܐ ܗܟܝܠ ܕܢܗܘܐ ܛܢܢܐ<EOS>
ܒܢܦܫܢܝܐ ܡܢ ܗܕܐ ܥܠܬܐ<EOS> ܡܛܠ ܕܐܬܥܠܝ ܠܗ ܡܢ ܥܒ̈ܕܐ ܒܝ̈ܫܐ ܕܡܬܚܙܝܢ ܒܦܓܪܐ ܘܒܐܝܠܝܢ ܕܪ̈ܘܪܒܢ<EOS>
ܡܢܗ ܠܐ ܐܪܓܫ ܣ̇ܒܪ ܠܗ ܕܗ̇ܘ ܡܕܡ ܕܐܝܬܘܗܝ ܒܗ ܗܘܝܘ ܓܡܝܪܘܬܐ<EOS> ܘܡܛܠ ܕܫܪܟܐ ܕܐܚܪ̈ܢܐ<EOS>
ܒܨܝܪ̈ܝܢ ܡܢܗ ܒܥ̈ܒܕܐ ܕܡܬܚܙܝܢ ܡܫܪܐ ܠܗ ܕܢܬܙܝܥ ܒܛܢܢܐ ܘܥܕܠܝܐ ܥܠ ܥܒ̈ܕܝܗܘܢ<EOS> ܘܡܢ ܥܠܬܐ<EOS>
ܕܛܢܢܗ ܡܟܢܫ ܣܢܐܬܐ<EOS> ܐܢ ܕܝܢ ܠܐ ܡܚܒ ܐܝܩܪ̈ܘܗܝ ܕܥܠܡܐ ܛܢܢܗ ܠܘ ܡܢ ܚܣܡܐ ܗܘ ܐܠܐ ܡܢ<EOS>
ܡܣܒܪܢܘܬܐ ܠܡ ܕܙܕܝܩܘܬܐ<EOS> ܐܢ ܕܝܢ ܡܚܒ ܐܝܩܪܐ ܡܢ ܚܣܡܐ ܡܬܙܝܥ ܛܢܢܗ<EOS> ܘܠܐ ܝ̇ܕܥ ܕܘܝܐ ܕܐܝܟ<EOS>
ܕܕܐܢ ܗܘ ܠܦܓܪ̈ܢܐ܇ ܗܟܢܐ ܡܬܕܝܢ ܗܘ ܡܢ ܪ̈ܘܚܢܐ<EOS> ܐܝܟ ܕܐܡܪ ܫܠܝܚܐ܇ ܕܠܐ ܡܫܟܚ ܕܢܕܥ ܕܒܪܘܚ<EOS>
ܡܬܕܝܢ <EOS> <EOS> ܗܢܐ ܕܝܢ ܚܫܐ ܕܐܡ̇ܪܬ ܥܠ ܐܝܢܐ ܕܢܦܫܢܐ ܗܘ ܒܕܘܒܪܗ ܛܢܢܐ ܕܝܢ<EOS>
ܕܐܝܢܐ ܕܢܦܫܢܐ ܗܘ ܒܝܕܥܬܗ ܡܢ ܗܕܐ ܥܠܬܐ ܗ̇ܘܐ<EOS> ܡܛܘܠ ܕܐܬܩܪܒ ܠܕܘܪܫܐ ܕܚܟܡܬܐ ܘܐܬܬܚܕ ܠܗ<EOS>
ܒܡܣܒܪܢܘܬܐ ܕܡܕܡ ܡܕܡ ܡܬܒܩܐ ܒܚܬܝܪܘܬܗ ܘܚ̇ܙܐ ܕܟܠ ܐܢܫ ܠܬܚܬ ܡܢܗ ܐܝܬܘܗܝ<EOS> ܘܡܛܠ ܕܗܘ<EOS>
ܒܐܪ̈ܙܐ ܕܪ̈ܘܪܒܝܢ ܡܢܗ ܠܐ ܐܪܓܫ ܪܢ̇ܐ ܕܗܘ ܝ̇ܕܥ ܫܪܝܪܬܐ<EOS> ܘܡܫܪܐ ܡܟܝܠ ܕܢܛܢ ܒܗܠܝܢ ܕܠܐ<EOS>
ܫ̇ܠܡܝܢ ܠܗ ܐܝܟ ܡ̇ܢ ܕܣ̇ܒܪ ܕܡܛܥܐ ܛܥ̇ܝܢ<EOS> ܐܝܟ ܗ̇ܝ ܕܛܐܢ ܗܘܐ ܦܘܠܘܣ ܒܬܠܡ̈ܝܕܐ܇ ܒܕܣ̇ܒܪ<EOS>
ܗܘܐ ܕܗܘ ܝ̇ܕܥ ܗܘܐ ܫܪܪܐ ܘܗܢܘܢ ܛܥ̇ܝܢ<EOS> ܛܢܢܐ ܕܝܢ ܕܗ̇ܢܘܢ ܬܪ̈ܝܢ ܛܟ̈ܣܝܢ ܥܕܡܐ ܠܩܛܠܐ<EOS>
ܡܬܡܬܚܝܢ ܚܘܫ̈ܒܝܗܘܢ<EOS> ܐܝܟ ܡܐ ܕܛܢ ܐܢܫ ܐܢܫ ܡܢ ܙܕܝ̈ܩܐ<EOS>
ܒܐܒܕܢܐ ܕܒܢ̈ܝ ܐܢܫܐ<EOS> ܒܗܠܝܢ ܗܟܝܠ ܬܪ̈ܝܢ ܢܝ̈ܫܝܢ ܡܣܝܟ ܛܢܢܐ ܕܢܦܫ̈ܢܐ ܘܕܦܓܪ̈ܢܐ<EOS> ܕܢܦܫܢܝܢ<EOS>
ܒܚܟܡܬܐ ܘܒܣܘܥܪ̈ܢܐ ܘܕܦܓܪܢܝܢ ܒܗܘܢܐ ܘܒܥܒ̈ܕܐ ܒܓܒܪܐ ܕܝܢ ܪܘܚܢܐ ܠܝܬ ܛܢܢܐ ܕܐܒܕܢܐ ܕܐܢܫ<EOS>ܐܟܙܢܐ ܕܡܪܢ ܕܠܐ ܒܠܚܘܕ ܛܢܢܐ ܠܐ ܗܘܐ ܐܠܐ ܐܦ ܟܐܬܐ ܐܣܪܚ ܒܬܠܡ̈ܝܕܘܢܝ ܥܠ ܕܐܬܓܘܙܠܘ ܒܛܢܢܐ<EOS>
ܕܫܡܪ̈ܝܐ<EOS>ܐܘܣܒܝܣ ܐ̇ܡܪ<EOS> ܡܢܐ ܗܝ ܗ̇ܝ ܕܐܡܪ ܠܗܘܢ܇ ܕܠܐ ܝ̇ܕܥܝܢ ܐܢܬܘܢ ܕܐܝܕܐ ܐܢܬܘܢ<EOS>
ܪܘܚܐ <EOS> <EOS>ܝܚܝܕܝܐ ܐ̇ܡܪ<EOS> ܐܠܘ ܝܕܥܘ ܕܠܐܝܕܐ ܡܫܘܚܬܐ ܕܚܟܡܬܐ ܐܬܐ ܕܢܩܪܒ ܐܢܘܢ ܠܘ<EOS>
ܒܗܠܝܢ ܚܘ̈ܫܒܐ ܪܬܚܝܢ ܗܘܘ ܒܪܘܓܙܐ<EOS> ܐܝܟܢܐ ܕܐܦܠܐ ܡܢ ܒܬܪ ܕܝܕܥܘ ܕܐܝܕܐ ܝܕܥܬܐ ܩܒܠܘ ܒܐܪܙܗ<EOS>
ܕܡܫܝܚܐ܇ ܠܐ ܒܠܚܘܕ ܡܢ ܗ̇ܘ ܪܥܝܢܐ ܐܬܥܠܝܘ܇ ܐܠܐ ܐܦ ܒܪܚܡܬܐ ܕܪ̈ܫܝܥܐ ܐܬܓܡܪܘ ܛܢܢܗ ܕܝܢ<EOS>
ܕܓܒܪܐ ܪܘܚܢܐ ܐܢ ܘ̇ܠܐ ܕܢܐܡܪ ܛܢܢܐ ܘܠܐ ܡܕܡ ܐܚܪܝܢ ܐܝܬܘܗܝ ܛܢܢܗ ܐܠܐ ܒܠܚܘܕ ܕܪܬ̇ܚ ܒܛܢܢܐ<EOS>
ܐܠܗܝܐ ܘܒܟܠܗ̇ ܪܚܡܬܐ ܕܒܢ̈ܝܢܫܐ܇ ܠܡܩܪܒܘ ܠܛܥ̈ܝܐ ܠܝܕܥܬܐ ܕܫܪܪܐ<EOS> ܐܝܟ ܡܐ ܕܡܪܢ ܘܬܠܡ̈ܝܕܘܗܝ<EOS>
ܗܕܐ ܥܒܕܘ ܐܣܬܟܠܘ ܕܝܢ ܐܦ ܗܕܐ ܕܐ̇ܡܪ ܐܢܐ<EOS> ܕܡܢ ܟܕ ܡܫܪܐ ܐܢܫ ܡܬܪܚܩ ܡܢ ܥܒ̈ܕܐ ܒܝ̈ܫܐ<EOS>
ܦܘܪ̈ܫܢܐ ܣ̈ܓܝܐܐ ܕܪܥܝܢܐ ܗ̇ܘܝܢ ܠܗ<EOS> ܘܗܝܕܝܢ ܡܬܩܪܒ ܠܕܪܓܐ ܢܦܫܢܝܐ<EOS> ܘܡܐ ܕܫܪܝ ܬܘܒ ܕܢܬܕܟܐ<EOS>
ܡܢ ܚܘܫ̈ܒܘܗܝ ܓܘ̈ܝܐ ܣ̈ܓܝܐܬܐ ܐܝܬ ܠܗ<EOS> ܘܗܝܕܝܢ ܡܬܡܛܐ ܠܫܦܝܘܬܐ<EOS> ܡܢ ܫܦܝܘܬܐ ܕܝܢ ܘܠܥܠ<EOS>
ܐܪܙܐ ܗܘ ܕܠܐ ܡܣܬܝܟ ܕܐܡܪ ܕܝܢ ܦܘܪ̈ܫܢܐ ܕܗܠܝܢ ܕܐܝܟܢ ܡܬܪܚܩ ܐܢܫ ܡܢ ܦܓܪܢܘܬܐ ܘܡܬܩܪܒ<EOS>
ܠܢܦܫܢܘܬܐ ܘܐܝܠܝܢ ܦܘܪ̈ܫܢܐ ܐܝܬ ܒܝܬ ܐܝܠܝܢ ܕܦܓܪ̈ܢܝܢ ܒܕܘܒܪ̈ܐ ܠܐܝܠܝܢ ܕܦܓܪ̈ܢܝܢ ܒܡܕܥܐ<EOS>
ܘܒܝܬ ܐܝܠܝܢ ܕܢܦܫܢܝܢ ܒܡܕܥܐ ܠܐܝܠܝܢ ܕܢܦܫܢܝܢ ܒܕܘܒܪ̈ܐ ܣܓܝܐܐ ܗܝ ܡܠܦܢܘܬܐ ܕܥܠܝܗܘܢ<EOS>ܐܝܟܢܐ ܓܝܪ ܕܫ̈ܘܚܠܦܐ ܣܓ̈ܝܐ ܐܝܬ ܠܬܪܒܝܬܗ ܕܦܓܪܐ ܗܟܢܐ<EOS>
ܫ̈ܘܚܠܦܐ ܣܓ̈ܝܐ ܐܝܬ ܠܬܪܒܝܬܗ ܕܪܥܝܢܐ<EOS> ܘܐܝܟܢܐ ܕܡܐ ܕܗܘܐ ܐܢܫ ܒܪ ܥܣܪ̈ ܫ̈ܢܝܢ ܐܝܬ ܠܗ<EOS>
ܚ̈ܘܫܒܐ ܐܝܟ ܩܘܡܬܗ ܘܡܐ ܕܗܘܐ ܒܪ ܚܡܫܥܣܪ̈ܐ ܐܚܪܢܝܢ ܐܢܘܢ ܙܘܥ̈ܘܗܝ ܘܡܐ ܕܗܘܐ ܒܪ ܥܣܪܝܢ<EOS>
ܡܬܬܘܣܦܝܢ ܠܗ ܐܚܪ̈ܢܐ ܘܡܐ ܕܡܛܐ ܠܡܫܘܚܬܐ ܕܬܠܬܝܢ ܡܫܬܚܠܦܝܢ ܠܗܘܢ ܩ̈ܕܡܝܐ ܒܡܪ̈ܢܝܬܐ<EOS>
ܐܚܪ̈ܢܝܬܐ ܗܟܢܐ ܣ̈ܓܝܐܝܢ ܫܘܚ̈ܠܦܐ ܕܬܪܒܝܬܐ ܠܪܥܝܢܐ ܕܠܓܘ<EOS> ܘܡܛܘܠ ܕܥܠܡܐ ܗܢܐ ܦܓܪܢܐ ܗܘ<EOS>
ܡܘ̈ܫܚܬܗ ܕܦܓܪܐ ܝ̈ܕܝܥܢ ܒܗ<EOS> ܬܪܒܝܬܐ ܕܝܢ ܓܘܝܬܐ ܠܐ ܡܬܚܙܝܐ܇ ܐܠܐ ܠܗ̇ܘ ܕܐܬܦܪܫ ܡܢ ܦܓܪܐ<EOS>
ܒܡܕܥܗ<EOS> ܘܐܝܟܢܐ ܕܡܬܪܒܝܢ ܝ̈ܠܘܕܐ ܒܟܪܣܐ ܘܠܐ ܡܬܚܙܝܐ ܬܪܒܝܬܗܘܢ ܠܗܢܘܢ ܕܗܢܐ ܥܠܡܐ ܗܟܢܐ<EOS>
ܡܬܪܒܝܢ ܪ̈ܥܝܢܐ ܕܠܓܘ ܘܠܐ ܡܬܚܙܝܐ ܬܪܒܝܬܗܘܢ܇ ܐܠܐ ܥܠܢ ܠܗ̇ܘ ܥܠܡܐ<EOS> ܘܐܝܟܢܐ ܕܡܐ ܕܢܦܩܘ<EOS>
ܫܒܪ̈ܐ ܡܢ ܟܪܣܐ ܕܐܡܗܘܢ ܡܬܚܙܝܐ ܩܘܡܬܗ ܕܟܠ ܚܕ ܚܕ ܡܢܗܘܢ ܦܓܪܢܐܝܬ ܗܟܢܐ ܡܐ ܕܢܦܩܢ ܡܢ<EOS>
ܟܪܣܐ ܗܕܐ ܪܘܚܬܐ ܕܐܪܥܐ ܘܐܬܚܙܝܢ ܒܗ̇ܘ ܥܠܡܐ ܡܬܓܠܝܐ ܡܫܘܚܬܐ ܕܡܕܥܐ ܕܟܠ ܚܕ ܚܕ ܡܢܢ<EOS>
ܕܒܐܝܠܝܢ ܐܬܪܒܝ ܐܢ ܒܒܝ̈ܫܬܐ ܘܐܢ ܒܛܒ̈ܬܐ<EOS> ܐܠܐ ܡܛܠ ܕܣܓܝ ܗܘ ܕܢܦܫܩ ܗܠܝܢ ܫܘ̈ܚܠܦܐ ܐ̇ܡܪ<EOS>
ܐܦܢ ܗܕܐ ܕܡܢ ܐܡܬܝ ܡܫܪܐ ܐܢܫ ܕܢܚܒ ܒܢ̈ܝܢܫܐ ܒܬܚܘܝܬܐ ܡܚܘܐ ܐܢܐ<EOS> ܐܝܟܢܐ ܕܦܓܪܐ ܐܡܬܝ ܕܢܫܠܡ<EOS>
ܐܩܡܐ ܩܕܡܝܬܐ ܕܫܒܪܘܬܐ ܘܢܥܘܠ ܒܗ̇ܝ ܕܬܪ̈ܬܝܢ ܕܥܠܝܡܘܬܐ ܠܐ ܡܨܐ ܡܟܝܠ ܕܠܐ ܢܬܙܝܥ ܒܪܓܬܐ<EOS>
ܕܗܢܝܘܬܐ ܕܥܠܡܗ ܕܐܝܬܝܗ̇ ܫܘܬܦܘܬܐ ܕܙܘܘܓܐ ܗܟܢܐ ܐܦ ܒܬܪܒܝܬܗ ܕܗܢܐ ܒܪ ܐܢܫܐ ܓܘܝܐ ܐܡܬܝ<EOS>
ܕܢܫܠܡ ܐܩܡܐ ܩܕܡܝܬܐ ܕܝܠܘܕܘܬܐ ܕܐܝܬܝܗ̇ ܠܐ ܝܨܝܦܘܬܐ ܕܕܚܠܬ ܐܠܗܐ ܘܢܥܘܠ ܒܐܩܡܐ ܕܬܪ̈ܬܝܢ<EOS>
ܗ̇ܝ ܕܐܝܬܝܗ̇ ܫܦܝܘܬܐ ܠܐ ܡܨܐ ܕܠܐ ܢܬܙܝܥ ܒܗܢܝܘܬܐ ܕܥܠܡܗ ܗ̇ܝ ܕܐܝܬܝܗ̇ ܪܚܡܬ ܒ̈ܢܝ ܐܢܫܐ<EOS>ܘܐܝܟܢܐ ܕܦܓܪܐ ܒܥܠܝܡܘܬܗ ܩܐܡ ܒܥܠܡܗ ܡܠܝܐܝܬ ܗܟܢܐ ܐܦ ܗܢܐ ܕܠܓܘ ܩܐܡ ܒܥܠܡܐ ܐܚܪܢܐ ܒܪܚܡܬ<EOS>
ܒܢܝ̈ܢܫܐ ܐܠܘ ܕܝܢ ܟܠܡܕܡ ܒܐܝܕܐ ܒܐܝܕܐ ܐ̇ܡܪ ܗܘ̇ܝܬ<EOS>
ܠܟܘܢ ܗܘܝܬܘܢ ܝ̇ܕܥܝܢ ܕܗ̇ܘܐ ܗܘܐ ܣܓܝ ܡܬܚܐ ܕܡܡܠܠܢ ܡܢ ܚܡܫܐ ܣܦܪ̈ܝܢ ܕܐܘܪܝܬܐ<EOS> ܗܠܝܢ ܕܝܢ<EOS>
ܙܪ̈ܥܐ ܐ̈ܢܝܢ ܕܒܟܘܢ ܢܬܪܒܝܢ ܒܣ̈ܓܝܐܬܐ<EOS> ܗܕܐ ܕܝܢ ܐ̇ܡܪ ܐܢܐ ܥܠ ܛܟܣܐ ܢܦܫܢܝܐ ܣܛܪ ܡܢ ܗ̇ܝ<EOS>
ܕܩܕܡ ܐܬܠܒܟ ܐܢܫ ܒܥܝܕܐ ܕܥܡܠܗ<EOS> ܟܠ ܕܢܦܫܢܐ ܗܘ ܒܡܕܥܗ ܦܓܪܢܐ ܗܘ ܒܕܘܒܪܗ<EOS> ܘܟܠ ܕܢܦܫܢܐ ܗܘ<EOS>
ܒܕܘܒܪܗ ܦܓܪܢܐ ܗܘ ܒܡܕܥܗ<EOS> ܗܢܐ ܓܝܪ ܚ̇ܕܐ ܒܥܡܠܗ ܘܗ̇ܘ ܡܫܬܒܗܪ ܒܚܟܡܬܗ<EOS> ܥܡ ܛܟܣܐ ܐܚܪܢܐ<EOS>
ܕܐܝܬ ܒܝܬ ܒܢ̈ܝ ܐܢܫܐ<EOS> ܕܠܐ ܒܟܣܝܘܬܗ ܘܠܐ ܒܓܠܝܘܬܗ ܡܣܬܥܪ ܒܗ ܡܕܡ ܠܒܪ ܡܢ ܥ̈ܒܕܐ ܕܒܣܪܐ<EOS>ܘܐܝܬ ܕܫܪܝ ܕܢܫܒܘܩ ܦܓܪܢܘܬܐ ܘܠܐ ܥܕܟܝܠ ܩܪܒ ܠܢܦܫܢܘܬܐ<EOS> ܘܫܪܒܐ ܗܘ ܐܚܪܢܐ ܕܥܠܘܗܝ ܕܡܢܐ<EOS>
ܐܢܘܢ ܚܫ̈ܘܗܝ<EOS> ܘܐܝܬ ܕܫܪܝ ܠܥܠ ܡܢ ܢܦܫܢܘܬܐ ܘܠܐ ܡܛܐ ܠܡܕܥܐ ܕܪܘܚ<EOS> ܘܡܠܬܐ ܗܝ ܐܚܪܬܐ ܕܥܠ<EOS>
ܙܘ̈ܥܘܗܝ ܢܐܡܪ<EOS> ܠܕܘܒܪܐ ܕܝܢ ܪܘܚܢܐ ܠܝܬ ܠܗ ܠܟܝܢܐ ܕܢܒܥܐ ܡܛܠ ܕܠܒܪ ܡܢ ܟܝܢܐ ܗܘ ܕܒܥܠܡܐ<EOS>
ܐܚܪܢܐ ܡܬܝܗܒ ܠܒܢ̈ܝܢܫܐ<EOS> ܒܗܠܝܢ ܕܝܢ ܚ̈ܝܐ ܡܢ ܐܠܗܐ ܗܘ ܒܠܚܘܕ ܡܬܝܗܒ ܠܡ̇ܢ ܕܝ̇ܕܥ ܕܘ̇ܠܐ܇<EOS>
ܐܝܟ ܗ̇ܝ ܕܠܦܘܠܘܣ ܕܗܘ ܩܪܒܗ ܠܗܕܐ ܡܫܘܚܬܐ ܥܡ ܫܪܟܐ ܕܬܠܡ̈ܝܕܐ<EOS> ܡܛܠ ܗܢܐ ܠܐ ܐܢܫ ܡܬܕܝܢ<EOS>
ܕܠܡܢܐ ܠܐ ܡ̇ܛܐ ܠܗܕܐ ܪܒܘܬܐ<EOS>ܐܘܣܒܝܣ ܐ̇ܡܪ<EOS> ܐܠܐ ܣ̇ܒܪ ܐܢܐ ܕܛܠܘܡܘܬܐ ܗܝ ܕܡܢ ܒܬܪ ܕܫ̇ܡܥ ܐܢܫ ܗܠܝܢ ܠܐ<EOS>
ܢܗܘܐ ܠܗ ܫܩܠ ܛܥܢܐ ܕܢܬܟܫܦ ܐܡܝܢܐܝܬ ܕܢܫܬܘܐ ܠܗܝܢ<EOS>ܐܝܚܝܕܝܐ ܐ̇ܡܪ<EOS> ܐܦܪܫ ܡܟܝܠܼ ܕܐܝܠܝܢ ܐܢܘܢ ܕܙ̇ܟܝܢ ܠܐܟܬܐ܇ ܘܠܐ ܡܨܝܢ<EOS>
ܕܠܝܠܐܝܬ ܢܬܪܥܘܢ<EOS> ܘܟܕ ܛܒ ܒܟܠܢܫ ܪܦ̇ܬܐ ܚܡܬܐ ܐܠܐ ܒܐܝܠܝܢ ܕܬܡ̈ܝܗܐ ܐܢܘܢ ܒܟܝܢܗܘܢ ܐܦܠܐ<EOS>
ܗܢܘܢ ܚ̈ܫܐ ܥܙܝܙܝܢ ܒܗܘܢ<EOS> ܒܪ ܐܢܫܐ ܕܝܢ ܕܒܚܟܡܬܐ ܡܟܒܫ ܚܡܬܗ ܒܓܘܗ ܠܐ ܗܘܐ ܒܠܚܘܕ ܐܟܬܢܐ ܠܐ<EOS>
ܐܝܬܘܗܝ ܐܠܐ ܐܦ ܠܗ ܠܚܫܐ ܕܚܡܬܐ ܩܪܝܒ ܕܢܙܟܐ<EOS> ܒܪܢܫܐ ܕܝܢ<EOS>
ܕܠܘ ܡܢ ܚܟܡܬܐ ܡܛܠ ܝܘܬܪܢܗ ܡܟܒܫ ܚܡܬܗ ܐܠܐ ܒܨܢܥܬܐ ܡܫܬܩ ܠܗ̇ ܒܓܘܗ ܗܢܐ ܓܒܪܐ ܗܘ ܐܟܬܢܐ<EOS>ܐ̇ܡܪ ܐܢܐ ܕܝܢ ܐܦ ܗܝ ܥܠܬܐ ܕܐܟܬܗ<EOS> ܡܛܠ ܓܝܪ ܕܡܢ ܚܡܬܐ ܠܐ ܐܬܕܟܝ ܕܒܪܥܝܢܐ ܫܦܝܪܐ ܢܗܘܐ<EOS>
ܡܣܝܒܪܢܐ ܡܛܠ ܗܢܐ ܐܝܟ ܡ̇ܢ ܕܠܐ ܢܝܚ ܨܒܝܢܐ ܕܚܡܬܗ ܒܡܚ̈ܘܬܐ ܐܘ ܒܠܘ̈ܛܬܐ ܗܢܘܢ ܡܟܝܠ<EOS>
ܙܘ̈ܥܘܗܝ ܕܠܓܘ ܐܟܬܐ ܓ̇ܒܠܝܢ ܒܗ ܠܙܒܢܐ ܕܦܘܪܥܢܐ<EOS> ܗܢܐ ܗܟܝܠ ܓܢܣܐ ܕܐܢܫܐ ܠܢܘܓܪܐ ܡܬܪܥܝܢ<EOS>ܐܘܣܒܝܣ ܐ̇ܡܪ<EOS> ܘܐܝܢܘ ܗ̇ܘ ܕܟܕ ܡܬܚܡܬ ܠܐ ܠܒ̇ܟ ܐܟܬܐ ܙܒܢܐ<EOS> ܘܐܝܕܐ ܗܝ ܥܠܬܐ<EOS>
ܕܒܨܝܪܘܬ ܐܟܬܗ<EOS>ܝܚܝܕܝܐ ܐ̇ܡܪ<EOS> ܒܪܢܫܐ ܕܚܪܝܦܐ ܚܡܬܗ ܘܬܟܝܒܐܝܬ ܡܬܓܘܙܠ ܒܪܘܓܙܐ ܠܐ ܡܬܡܬܚ<EOS>
ܙܒܢܐ ܕܐܟܬܗ ܐܝܟ ܗ̇ܘ ܩܕܡܝܐ ܕܐܡ̇ܪܬ<EOS>ܐܘܣܒܝܣ ܐ̇ܡܪ<EOS> ܕܐܝܟ ܐܝܟܢ<EOS>ܝܚܝܕܝܐ ܐ̇ܡܪ<EOS> ܡܛܠ ܕܗܘܬ ܪܘܚܬܐ ܕܢܝܚܐ ܠܙܘ̈ܥܐ ܕܚܡܬܗ ܒܡܦܩܢܐ ܕܡ̈ܠܐ ܠܐ<EOS>
ܦ̇ܝܫܝܢ ܒܗ ܚܘ̈ܫܒܐ ܢܘܓܪܐ ܒܪܘܓܙܐ ܕܟܣܝܘܬܗܘܢ<EOS> ܐܠܐ ܟܡܐ ܙܒ̈ܢܝܢ ܐܦ ܥܠ ܩܕܡ̈ܝܬܗ ܡܬܬܘܐ<EOS> ܥܡ<EOS>
ܣܓܝ̈ܐܬܐ ܐܚܪ̈ܢܝܬܐ ܕܐܝܬ ܒܝܢܬ ܗܠܝܢ ܕܐܝܬܝܗܝܢ ܒܐܢܫܐ ܕܠܐ ܐܠܗ܇ ܕܠܐ ܣ̇ܒܥܝܢ ܡܢ ܢܟܝܢܐ<EOS>
ܕܚܒܪ̈ܝܗܘܢ<EOS> ܐܢܐ ܓܝܪ ܠܘ ܥܠ ܫ̈ܐܕܐ ܡܡܠܠ ܐܢܐ܇ ܐܠܐ ܥܠ ܒܢܝ̈ܢܫܐ<EOS> ܟܠ ܓܝܪ ܕܚܣܡܗ ܠܐ ܬܟ̇ܣ<EOS>
ܘܬܪܥܘܬܐ ܠܐ ܝ̇ܕܥ ܠܘ ܥܡ ܒܢ̈ܝܢܫܐ ܐܝܬܘܗܝ ܡܢܝܢܗ<EOS> ܐܠܐ ܐܝܟ ܕܡܢ ܣܘܟܠܐ ܕܐܘܢܓܠܝܘܢ ܥܡ<EOS>
ܡܠܐ̈ܟܘܗܝ ܕܣܛܢܐ ܡܬܡܢܐ<EOS> ܒܗ̇ܝ ܕܥܡܗܘܢ ܫܕܪ ܐܢܘܢ ܠܓܗܢܐ ܕܢܘܪܐ<EOS> ܐܠܘ ܠܐ ܓܝܪ ܕܠܗܘܢ ܕܡ̇ܝܢ<EOS>
ܗܘܘ ܥܡܗܘܢ ܠܐ ܚܝܒ ܐܢܘܢ<EOS> ܕܝܢܗ ܓܝܪ ܕܐܠܗܐ ܠܐ ܥܘܠ<EOS> ܢܓܠܐ ܕܝܢ ܐܦ ܚܫܐ ܕܒܝܫܘܬܐ܇ ܕܐܝܕܐ<EOS>
ܥܠܬܐ ܡܣܓܝܐ ܠܗ̇ ܒܢܦܫܐ<EOS> ܐܝܟ ܕܒܣܘܓܐܐ ܕܝܢ ܒܟܠ ܐܢܫ<EOS>
ܐܝܬܘܗܝ<EOS> ܐܢܫܐ ܕܝܢ ܕܗ̇ܡܣܝܢ ܠܡܬܥܕܠܘ ܒܥ̈ܒܕܐ ܕܐܚܪ̈ܢܐ ܣܓܝ ܗܘ ܒܗܘܢ ܚܫܐ ܕܒܝܫܘܬܐ<EOS>ܐܘܣܒܝܣ ܐ̇ܡܪ<EOS> ܘܗܘ ܚܫܗܘܢ ܒܐܝܕܐ ܥܠܬܐ ܡܨܝܢ ܗܘܘ ܕܗܘܐ ܒܨܝܪ ܒܗܘܢ<EOS> ܝܚܝܕܝܐ<EOS>
ܐ̇ܡܪ<EOS> ܡܢ ܗ̇ܝ ܕܠܐ ܢܥܒܕܘܢ ܢܝܚܐ ܠܪܥܝܢܗܘܢ<EOS> ܐܠܐ ܡܐ ܕܡܙܝܥ ܠܗܘܢ ܠܡܦܗܐ ܒܚ̈ܘܫܒܐ ܢܥܨܘܢ<EOS>
ܪܥܝܢܗܘܢ ܘܠܐ ܢܬܠܘܢ ܪܘܚܬܐ ܠܡܦܩܢܐ ܕܡ̈ܠܐ ܠܙܘ̈ܥܝܗܘܢ ܟܣ̈ܝܐ<EOS> ܐܝܟܢܐ ܓܝܪ ܕܒܣܟܪܐ ܕܦܘܡܐ<EOS>
ܘܕܢܚܝܪ̈ܐ ܗ̇ܘܝܐ ܙܥܘܪܘܬܐ ܕܢܦܐܫܐ ܕܚ̈ܝܘܗܝ ܕܒܪܢܫܐ ܗܟܢܐ ܒܝܕ ܫܠܝܐ ܕܡܢ ܡܡܠܠܐ ܕܥܠ<EOS>
ܐܚܪ̈ܢܐ܇ ܚ̇ܡܐ ܚܫܐ ܕܠܓܘ<EOS> ܘܡܢ ܒܬܪ ܒܘܛܠܗ ܕܗܢܐ ܚܫܐ ܥܐܠ ܚܫܐ ܕܚܘܒܐ<EOS> ܠܝܬ ܠܗ̇ ܕܝܢ ܦܘܪܣܐ<EOS>
ܕܬܬܙܝܥ ܢܦܫܗܘܢ ܒܪܚܡܬ ܒܢܝ̈ܢܫܐ܇ ܟܡܐ ܕܗܢܐ ܚܫܐ ܢ̇ܒܗ ܒܗ܇ ܡ̇ܢ ܕܐܝܬ ܠܗ ܐ̈ܕܢܐ ܕܢܫܡܥ ܢܫܡܥ<EOS>ܫܡܥܘ ܕܝܢ ܐܦ ܡܣܒܪܢܘܬܐ ܕܗܘܬ ܠܐܚܪ̈ܢܐ ܥܠ ܟܝܢܗ̇ ܕܢܦܫܐ<EOS> ܐ̇ܡܪܝܢ ܓܝܪ<EOS>
ܕܒܬܠܬܐ ܚ̈ܫܝܢ ܡܬܬܙܝܥ<EOS> ܗܢܘ ܕܝܢ ܒܦܪܘܫܘܬܐ ܘܪܚܡܬܐ ܘܚܡܬܐ<EOS> ܣܓܝ ܕܝܢ ܒܨܝܪܐܝܬ ܪܢܘ ܥܠܝܗ̇<EOS>ܒܗܠܝܢ ܓܝܪ ܬܠܬܐ ܚ̈ܫܝܢ ܐܦ ܚܝ̈ܘܬܐ ܡܬܬܙܝ̈ܥܢ<EOS> ܡܚܒ̈ܢ ܓܝܪ ܚܝ̈ܘܬܐ ܠܒܢ̈ܝܗܝܢ ܘܡܬܚܡ̈ܬܢ ܥܠ<EOS>
ܡ̇ܢ ܕܡܟܐ ܠܗܝܢ<EOS> ܘܦܪ̈ܫܢ ܠܡܝܩܪܘ ܒܚܘܒܐ ܠܡ̇ܢ ܕܡܬܪܣܐ ܠܗܝܢ<EOS> ܐܝܟ ܕܦ̇ܪܫ ܓܢܣܐ ܕܟ̈ܠܒܐ܇<EOS>
ܠܡܚܒܘ ܠܡܪ̈ܝܗܘܢ ܡܢ ܢܘܟܪ̈ܝܐ ܘܝܕܥ ܠܡ ܬܘܪܐ ܩܢܝܗ <EOS> ܥܡ ܣ̈ܓܝܐܬܐ ܕܐܝܟ ܗܠܝܢ<EOS>ܒܗܠܝܢ ܓܝܪ ܬܠܬܐ ܚ̈ܫܝܢ ܟܝܢܐ ܕܦܓܪܐ ܡܬܬܙܝܥ<EOS> ܩܕܡܝܐ ܕܝܢ ܐܝܬܘܗܝ ܪܚܡܬ ܚ̈ܝܐ ܕܟܝܢܗ<EOS> ܗܠܝܢ<EOS>
ܕܝܢ ܬܪ̈ܝܢ ܐܚܪ̈ܢܝܢ ܡܢ ܗܢܐ ܚܫܐ ܕܐܡ̇ܪܬ ܡܬܝܠܕܝܢ<EOS> ܡܛܠ ܓܝܪ ܕܐܣܝܪ ܟܝܢܐ ܕܦܓܪܐ ܒܪܚܡܬ<EOS>
ܚܝ̈ܘܗܝ ܠܟܠ ܡ̇ܢ ܕܗ̇ܘܐ ܣܩܘܒܠܐ ܕܚܝ̈ܘܗܝ ܡܣܪܚ ܚܡܬܐ<EOS>
ܘܠܡ̇ܢ ܕܡܥܕܪ ܠܗܢܐ ܚܫܐ ܕܪܚܡܬ ܚܝ̈ܘܗܝ ܦ̇ܪܫ ܠܡܝܩܪܘ<EOS> ܟܝܢܐ ܕܝܢ ܕܢܦܫܐ ܚܬܝܬܐܝܬ ܪܡ ܗܘ ܡܢ<EOS>
ܗܠܝܢ ܬܠܬܐ ܚ̈ܫܝܢ<EOS> ܘܦܓܪܐ ܒܠܚܘܕ ܡܬܬܙܝܥ ܒܗܘܢ ܒܒܪܢܫܐ<EOS> ܥܠ ܚܝܠܐ ܕܝܢ ܕܣܘܟܠܐ ܕܢܦܫܐ ܐܝܟ<EOS>
ܢܝܫܐ ܕܣܝܡ ܠܝ ܚܘ̇ܝܬ ܒܙܥܘܪ̈ܝܬܐ<EOS> ܫܠܡ<EOS>ܕܬܪ̈ܝܢ<EOS>
ܥܠ ܦܘܪܫ ܚ̈ܫܐ ܕܢܦܫܐ ܘܥܠ ܥܠܬܐ<EOS>
ܕܙܘ̈ܥܝܗܘܢ ܘܕܐܝܠܝܢ ܐܢܘܢ ܕܟܝܢܗ̇ ܘܕܠܒܪ<EOS>
ܡܢ ܟܝܢܗ̇<EOS>ܟܕ ܕܝܢ ܫܠܡܢܢ ܬܫܡܫܬܐ ܕܦܠܓܗ ܕܝܘܡܐ ܘܥܠܢ ܠܘܬܗ ܡܢ ܒܬܪ ܚܘܬܡܐ ܕܨܠܘܬܐ<EOS>
ܫܪܝ ܕܢܐܡܪ ܠܢ<EOS>ܐܢܐ ܡ̇ܢ ܚܒ̈ܝܒܝ ܐܝܟ ܐܣܝܐ ܡܥܕܪܢܐ ܕܒܛܝܠ ܠܗ ܥܠ ܟܐ̈ܒܘܗܝ ܕܦܓܪܐ ܠܡܚܘܝܘ<EOS>
ܥܠܬܐ ܕܐܣܝܘܬܗܘܢ ܐܦ ܠܝ ܫܩܠ ܛܥܢܐ ܗܘܐ ܠܝ ܐܝܟ ܒܨܝܪܘܬܝ ܕܠܐ ܒܠܚܘܕ ܐܝܠܝܢ ܕܒܥܝܬܘܢ ܐ̇ܡܪ<EOS>
ܠܟܘܢ ܐܠܐ ܐܦ ܐܚܪ̈ܢܝܬܐ ܐܝܠܝܢ ܕܠܐ ܫܐܠܬܘܢ<EOS> ܕܟܠ ܡ̇ܢ ܕܒܗܠܝܢ ܒܛܝܠ ܠܗ ܕܢܬܕܪܫ ܢܫܟܚ ܒܗܝܢ<EOS>
ܐܣܝܘܬܐ ܕܟܐܒ̈ܘܗܝ ܟܣ̈ܝܐ<EOS> ܐܠܐ ܝ̇ܕܥ ܐܢܐ ܕܕܠܝ̈ܠܐ ܒܛܝܠ ܠܗܘܢ ܥܠ ܗܢܐ ܝܘܠܦܢܐ<EOS> ܟܕ ܛܒ ܐܦ ܗܝ<EOS>
ܥܠܬܐ ܕܡܗܝܡܢܘܬܗܘܢ ܡܚܘܐ ܐܢܐ ܕܠܡܢܐ ܠܐ ܝ̇ܨܦܝܢ ܥܠ ܟܐ̈ܒܐ ܕܢܦܫܐ܇ ܐܝܟ ܕܝ̇ܨܦܝܢ ܥܠ<EOS>
ܟܐܒ̈ܘܗܝ ܕܦܓܪܐ<EOS> ܕܟܕ ܡܬܒܝܢܝܢ ܒܗܕܐ ܥܠܬܐ ܐܦ ܐܝܠܝܢ ܕܡܝܬܪܝܢ ܒܕܘܒܪ̈ܐ ܢܙܕܓܪܘܢ ܡܢ<EOS>
ܪܘܓܙܐ ܕܠܐ ܗܘܘ ܡܬܚܡܬܝܢ ܥܠ ܐܝܠܝܢ ܕܠܐ ܐܟܝܦܝܢ ܥܠ ܚ̈ܝܐ ܕܢܦܫ̈ܬܗܘܢ<EOS> ܡܢ ܚܣܝܪܘܬ ܝܕܥܬܐ<EOS>
ܓܝܪ ܪܓ̇ܙܝܢ ܙܕܝ̈ܩܐ ܥܠ ܚ̈ܛܝܐ<EOS> ܐܠܘ ܓܝܪ ܝ̇ܕܥܝܢ ܗܘܘ ܕܒܟܡܐ ܥܠܡܐ ܡܫܬܘܐ ܒܪܢܫܐ ܕܢܗܘܐ ܓܒܪܐ<EOS>
ܕܐܠܗܐ ܒܥ̈ܒܕܘܗܝ ܛܝܒܘܬܗ ܕܐܠܗܐ ܡܩܒܠܝܢ ܗܘܘ ܕܒܝܕ ܥܘܕܪܢܐ ܕܡܢܗ ܐܫܬܘܫܛܘ ܠܗܕܐ ܡܫܘܚܬܐ<EOS>
ܘܥܠ ܚ̈ܛܝܐ ܒܚܫܐ ܕܟܪܝܘܬܐ ܗ̇ܘܝܢ ܗܘܘ ܘܠܐ ܒܪܘܓܙܐ ܕܛܢܢܐ<EOS>ܐܝܬܝܗ̇ ܕܝܢ ܥܠܬܐ ܕܐܢܫ ܥܠ ܟܐܒܐ ܕܦܓܪܗ ܢܐܨܦܼ ܗܕܐ ܕܐ̇ܡܪ ܐܢܐ<EOS> ܡܛܠ ܕܟܠܗ ܗܢܐ ܟܝܢܐ ܒܪܗܛܐ<EOS>
ܕܐܣ̈ܛܘܟܣܘܗܝ ܠܦܓܪܐ ܡܫܡܫ ܘܠܐ ܠܢܦܫܐ ܗܘܝܘ ܡܟܝܠ ܦܓܪܐ ܚܐܫ ܒܢܝ̈ܚܐ ܕܒܗ ܘܒܐܘ̈ܠܨܢܐ ܕܡܢܗ<EOS>ܘܡܛܠ ܕܢܝܚ̈ܘܗܝ ܘܐܘ̈ܠܨܢܘܗܝ ܒܦܓܪܐ ܡܬܚܙܝܢ ܡܬܪܡܐ ܠܗ ܒܪܢܫܐ ܕܥܠ ܗܠܝܢ ܢܗܘܐ ܠܗ ܫܩܠ ܛܥܢܐ<EOS>ܐܘܣܒܝܣ ܐ̇ܡܪ<EOS> ܗܕܐ ܥܠܬܐ ܕܐܡܪܬ ܕܠܡܢܐ ܗ̇ܘܝܐ ܒܛܝܠܘܬܐ ܥܠ ܟܐ̈ܒܐ ܕܦܓܪܐ<EOS>
ܫܡܥܢ<EOS> ܐܝܕܐ ܗܝ ܕܝܢ ܥܠܬܐ ܕܥܠ ܟܐ̈ܒܝܗ̇ ܕܢܦܫܐ ܠܝܬ ܝܨܝܦܘܬܐ<EOS>ܝܚܝܕܝܐ ܐ̇ܡܪ<EOS> ܡܛܠ ܕܟܝܢܐ ܕܢܦܫܐ ܩܛܝܢ ܗܘ ܡܢ ܟܠ ܓܘ̈ܫܡܝܢ ܘܒܚ̈ܝܐ ܕܪܡܝܢ<EOS>
ܡܢ ܦܓܪܐ ܢ̇ܒܗܝܢ ܚ̈ܝܝܗ̇ ܒܗ̇ܝ ܕܐܦ ܡܢ ܒܬܪ ܦܘܪܫܢܗ̇ ܕܡܢ ܦܓܪܐ ܒܚ̈ܝܐ ܕܟܝܢܗ̇ ܡܩܘܝܐ ܡܛܠ<EOS>
ܗܢܐ ܠܐ ܟܐ̈ܒܝܗ̇ ܡܬܚܙܝܢ ܠܒܢ̈ܝܢܫܐ ܕܡܢ ܐܝܠܝܢ ܥ̈ܠܠܢ ܡܬܡܚܝܐ ܘܠܐ ܒܚ̈ܘܫܒܐ ܡܥܕܪ̈ܢܐ<EOS>
ܕܐܣܝܘܬܗܘܢ ܪܓܝܫܝܢ<EOS> ܠܐ ܓܝܪ ܡܢ ܣܝܒܪ̈ܬܐ ܕܐܐܪ̈ܣ ܡܣܬܓܦܐ ܘܠܐ ܒܡܘܙܓܐ ܕܥܩܪ̈ܐ ܡܬܥܕܪܢܐ<EOS>ܐܠܗܐ ܕܝܢ ܕܝ̇ܕܥ ܥ̈ܠܠܬܐ ܕܢܟܝ̈ܢܝܗ̇ ܕܢܦܫܐ ܕܡܢ ܥܒ̈ܕܐ ܒܝ̈ܫܐ ܗ̇ܘܝܢ ܡܢܗܘܢ ܕܥ̈ܒܕܐ ܙܓܪ<EOS>
ܠܗܘܢ ܒܠܘ̈ܚܡܘܗܝ<EOS> ܕܠܐ ܠܡ ܬܩܛܘܠ ܘܠܐ ܬܓܘܪ ܘܠܐ ܬܓܢܘܒ ܘܠܐ ܬܣܗܕ ܣܗܕܘܬܐ ܕܓܠܬܐ ܒܚܒܪܟ<EOS>
<EOS> <EOS> ܥܡ ܫܪܟܐ ܕܠܐ ܢܪܓܘܢ ܕܚ̈ܕܕܐ<EOS> ܕܟܕ ܡܬܚܣܟܝܢ ܡܢ ܗܠܝܢ ܕܒܦܓܪܐ ܗ̇ܘܝܢ<EOS>
ܐܦ ܙܘ̈ܥܐ ܕܠܓܘ ܒܫܝܢܐ ܢܥܡܪܘܢ<EOS> ܟܕ ܕܝܢ ܠܐ ܗܘܬ ܠܗܘܢ ܫܠܡܘܬܐ ܠܒܢ̈ܝܢܫܐ ܠܐ ܥܡ ܟܝܢܐ ܫܦܝܪܐ<EOS>
ܕܒܗܘܢ ܘܠܐ ܥܡ ܦܩܘܕܘܬܗ ܕܡܪܐ ܟܠ ܡܢ ܗܕܐ ܥܠܬܐ ܕܠܐ ܡܬܛܦܝܣܢܘܬܗܘܢ ܫܪܟܘ ܠܟܠ ܒܝ̈ܫܢ<EOS>ܘܝܕܥܬܗܘܢ ܒܛܘܥܝܝ ܐܫܬܚܠܦܬ<EOS> ܘܟܣܝܘܬܗܘܢ ܒܡ̈ܘܡܐ ܐܬܚܒܠܬ<EOS> ܘܐܝܟ ܕܠܡܐܡܪ ܠܐ ܠܡܚܙܐ ܐܦ ܠܐ<EOS>
ܠܡܫܡܥ܇ ܐܠܐ ܐܝܟ ܡ̈ܝܬܐ ܕܠܐ ܪܓܫܝܢ ܒܪܚܡܬܐ ܕܟܣܝܘܬܗܘܢ ܗܘܘ<EOS> ܟܕ ܒܥܛܠܘܬܐ ܕܗܕܐ ܬܪܥܝܬܐ ܩ̇ܝܡܝܢ ܒܢ̈ܝܢܫܐ ܘܣܘܓܐܐ ܕܙܘ̈ܥܝܗܘܢ ܒܪܚܡܬ<EOS>
ܬܫܒܘܚܬܐ ܡܫܬܝܚܢܝܢ<EOS>ܐܘܣܒܝܣ ܐ̇ܡܪ<EOS> ܣܓܝ ܥܡܝܩܐܝܬ ܘܫܪܝܪܐܝܬ ܚܘܝܬ ܥܠ ܚ̈ܫܐ ܘܥܠ ܥ̈ܠܠܬܗܘܢ ܘܥܠ<EOS>
ܐܣܝܘܬܐ ܕܡ̈ܘܡܝܗܘܢ<EOS> ܕܐܢ ܐܢܫ ܢܬܒܛܠ ܠܗ ܕܢܣܬܟܠ ܗܠܝܢ ܫܪܝܪܐܝܬ ܒܪܢܫܐ ܕܐܠܗܐ ܗ̇ܘܐ<EOS>
ܒܬܪܥܝܬܗ<EOS> ܐܠܐ ܡܛܠ ܕܩܪܒܬ ܡܠܬܟ ܨܝܕ ܗܢܐ ܚܫܐ ܕܪܚܡܬ ܬܫܒܘܚܬܐ ܨ̇ܒܝܢ ܚܢܢ ܕܢܕܥ ܕܡܢ ܐܝܕܐ<EOS>
ܥܠܬܐ ܐܝܬܘܗܝ ܫܘܪܝܗ<EOS>ܝܚܝܕܝܐ ܐ̇ܡܪ<EOS> ܗܢܐ ܚܫܐ ܡܫܪܐ ܡܢ ܫܘܒܗܪܐ<EOS> ܗܘ ܕܝܢ ܫܘܒܗܪܐ ܡܫܪܐ ܡܢ ܬܪܥܝܬܐ<EOS>
ܣܟܠܬܐ<EOS> ܗܝ ܕܝܢ ܣܟܠܘܬܐ ܡܢ ܠܐ ܝܕܥܬܐ ܕܗܠܝܢ ܚ̈ܝܐ<EOS> ܒܕܠܐ ܡܬܒܝܢܝܢ ܒ̈ܢܝ ܐܢܫܐ ܒܡܚܝܠܘܬܐ<EOS>
ܕܨܒ̈ܘܬܗܘܢ܇ ܘܒܣܪܝܩܘܬ ܬܫܒܘܚܬܐ ܕܡܢܗܘܢ<EOS> ܘܡܛܠ ܕܠܐ ܡܬܚܟܡܝܢ ܒܬܡܝܗܘܬ ܥܒ̈ܕܘܗܝ ܕܐܠܗܐ<EOS>
ܘܒܚܟܡܬܐ ܕܡܦܪܢܣܢܘܬܗ ܘܒܒܨܝܪܘܬܐ ܕܟܝܢܐ ܕܒ̈ܢܝ ܐܢܫܐ ܕܥܕ ܡܗܒܒܝܢ ܚܡܘ ܘܥܕ ܡܫܬܠܛܝܢ<EOS>
ܐܫܬܪܝܘ ܘܥܕ ܡܬܪܡܪܡܝܢ ܐܬܡܟܟܘ ܘܒܟܠܗ ܫܘܚܠܦܐ ܩܐܡ ܛܟܣܐ ܕܟܝܢܗܘܢ ܘܟܠܗܘܢ ܣܘܥܪ̈ܢܝܗܘܢ<EOS>
ܠܫܪܘܝܘܬܐ ܡܫܥܒܕܝܢ ܘܡܛܠ ܕܠܐ ܗ̇ܡܣܝܢ ܠܡܪܢܐ ܗܠܝܢ ܡܬܓܢܒܝܢ ܠܪܚܡܬ ܫܘܒܚܐ ܕܡܢ ܚ̈ܕܕܐ<EOS>ܝܬܝܪܐܝܬ ܥܠ ܕܠܐ ܡܬܚܫܒ ܒܪܢܫܐ ܠܡܐܡܪ ܕܡܢܐ ܗܝ ܗܕܐ ܣܪܝܩܘܬܐ ܕܐܚܝܕܐ ܠܝ܇ ܕܚܙܘܐ ܕܒܢ̈ܝܢܫܐ<EOS>
ܡܝܬܪ ܠܝ ܡܢ ܚܙܘܐ ܕܐܠܗܐ<EOS> ܘܪܓܝܓ ܐܢܐ ܠܩܘܠܣܐ ܕܡܢܗܘܢ܇ ܘܠܐ ܠܩܘܠܣܐ ܕܡܢ ܐܠܗܐ<EOS> ܐܝܟ ܗ̇ܘ<EOS>
ܕܬܫܒܘܚܬܐ ܕܡܢܗܘܢ ܠܬܫܒܘܚܬܐ ܕܡܪܐ ܟܠ ܡܥܠܝܐ ܠܝ<EOS> ܘܐܝܟ ܗ̇ܘ ܕܐܝܩܪܐ ܕܡܢ ܒ̈ܢܝ ܐܢܫܐ ܠܐܝܩܪܐ<EOS>
ܕܡ̈ܠܐܟܐ ܡܫܘܐ ܠܝ<EOS> ܕܘܝܐ ܐܢܐ ܒܪ ܐܢܫܐ<EOS> ܕܟܕ ܒܪܚܐܪ̈ܐ ܡܢ ܐܠܗܐ ܐܬܒܪܝܬ ܡܪܘܬܐ ܕܣ̈ܓܝܐܐ ܣܡܬ<EOS>
ܥܠܝ ܒܗ̇ܝ ܕܠܟܠܢܫ ܐܝܬܝ ܥܒܕܐ ܒܫܦܘܪܝܐ ܕܟܠܢܫ<EOS> ܐܝܟ ܗ̇ܘ ܕܠܬܫܒܘܚܬܐ ܕܒܢ̈ܝ ܐܢܫܐ ܫ̇ܠܡ<EOS>
ܡܫܝܚܐ<EOS> ܘܐܝܟ ܗ̇ܘ ܕܒܡܪܢܝܬܐ ܕܣܘܥܪ̈ܢܝ ܗ̇ܘܝܢ ܒܢܝ̈ܢܫܐ ܒܝܬ<EOS>
ܕܝܢܐ ܒܗܠܝܢ ܗܟܝܠ ܚܘ̈ܫܒܐ ܐܠܘ ܐܡܝܢ ܗܘܐ ܪܥܝܢܗ ܕܒܪܢܫܐ ܚܫܐ ܕܪܚܡܬ ܫܘܒܚܐ ܠܐ ܥ̇ܡܪ ܗܘܐ<EOS>
ܒܗ<EOS> ܗܠܝܢ ܓܝܪ ܙܘ̈ܥܐ ܒܥ̈ܠܕܒܒܐ ܐܢܘܢ ܕܗܢܐ ܚܫܐ<EOS> ܘܐܝܟܢܐ ܕܐܢ ܢܥܡܪܘܢ ܒܒܝܬܐ ܣ̈ܓܝܐܐ<EOS>
ܒܫܠܡܘܬܐ ܕܚܕ ܪܥܝܢܐ܇ ܠܐ ܡܨܐ ܒܥܠܕܒܒܗܘܢ ܕܢܥܘܠ ܠܘܬܗܘܢ ܡܢ ܕܚܠܬܐ ܕܡܢܗܘܢ ܗܟܢܐ ܡܙܕܓܪ ܗܢܐ<EOS>
ܚܫܐ ܡܢ ܣܓܝܐܘܬ ܐܘܝܘܬܐ ܕܗܠܝܢ ܚܘ̈ܫܒܐ ܕܠܓܘ<EOS> ܘܡܛܠ ܕܡܣܪܩ ܪܥܝܢܗ ܕܓܒܪܐ ܡܢ ܗܠܝܢ ܙܘܥ̈ܐ<EOS>
ܩܕܡܐܝܬ ܗ̇ܘܐ ܚܣܝܪ ܡܕܥܐ<EOS> ܒܬܪܟܢ ܒܥ̈ܒܕܐ ܦܪ̈ܝܫܐ<EOS> ܒܬܪܟܢ ܚܬܝܪܐ<EOS> ܒܬܪܟܢ ܪܚ̇ܡ ܫܘܒܗܪܐ<EOS>ܒܬܪܟܢ ܪܚ̇ܡ ܫܘܒܚܐ<EOS> ܘܡܢ ܪܚܡܬ ܬܫܒܘܚܬܐ ܫ̇ܪܟ ܠܚܣܡܐ<EOS> ܚܣܡܐ ܓܝܪ ܠܘ ܒܟܠ ܐܢܫ ܒܝܫܘܬܐ ܡܘܠܕܐ<EOS>
ܠܗ ܐܠܐ ܚ̈ܫܝܢ ܚ̈ܫܝܢ ܗ̇ܘܝܢ ܠܗ ܥܠܐ<EOS> ܒܢ̈ܝܢܫܐ ܕܝܢ ܫܒܗܪ̈ܢܐ ܠܘ ܡܢ ܒܝܫܘܬܐ ܢ̇ܒܥ ܒܗܘܢ<EOS>
ܚܣܡܐ܇ ܐܝܟ ܕܐܡܪܘ ܐܚܪ̈ܢܐ<EOS> ܐܠܐ ܡܢ ܫܘܒܚܐ ܣܪܝܩܐ܇ ܐܝܟ ܕܐܡܪ ܦܘܠܘܣ<EOS> ܕܠܐ ܠܡ ܬܗܘܘܢ ܣܪ̈ܝܩܝ<EOS>
ܫܘܒܚܐ܇ ܕܚ̇ܣܡܝܢ ܚܕ ܒܚܕ <EOS> <EOS> ܒܐܝܠܝܢ ܕܝܢ ܕܠܝܬ ܒܗܘܢ ܪܚܡܬ ܫܘܒܚܐ ܚܣܡܗܘܢ ܡܢ<EOS>
ܒܝܫܘܬܐ ܡܬܝܠܕ<EOS> ܐܝܬܝܗ̇ ܕܝܢ ܥܠܬܐ ܕܬܪܒܝܬܐ ܕܚܣܡܗܘܢ ܗ̇ܝ ܕܗ̇ܡܣܝܢ ܠܡܚܪ ܒܐܝܩܪܐ ܕܐܚܪ̈ܢܐ<EOS>ܐܘ̈ܡܢܐ ܕܝܢ ܒܚ̈ܕܕܐ ܐܘ ܫܡ̈ܥܝ ܕܝ̈ܢܐ ܐܘ ܕܝ̈ܢܐ ܐܘ ܚܟ̈ܝܡܐ ܚܣܡܗܘܢ ܕܥܠ ܚ̈ܕܕܐ ܡܢ<EOS>
ܪܚܡܬ ܫܘܒܚܐ ܗ̇ܘܐ<EOS> ܒܗ̇ܝ ܓܝܪ ܕܒ̇ܥܐ ܟܠ ܚܕ ܚܕ ܡܢܗܘܢ ܕܗܘ ܢܫܬܒܚ ܚ̇ܣܡ ܠܗ ܒܩܘܠܣܐ ܕܚܒܪܗ<EOS>ܫܪܟܐ ܕܝܢ ܕܒܢ̈ܝܢܫܐ ܐܚܪ̈ܢܐ ܒܒܝܫܘܬܐ ܚ̇ܣܡܝܢ ܒܚ̈ܕܕܐ<EOS> ܐܝܟ ܫܪܟܐ ܕܡܣ̈ܟܢܐ܇ ܕܠܐ ܗܘܐ ܡܛܠ<EOS>
ܕܢܫܬܒܚܘܢ ܐܝܬܘܗܝ ܚܣܡܗܘܢ ܕܒܚ̈ܕܕܐ ܐܠܐ ܒܝܕ ܟܢܘܫܝܐ ܕܡܘܗܒܬܐ ܝܬܝܪܬܐ ܐܝܬܘܗܝ ܚܣܡܗܘܢ ܕܠܘܬ<EOS>
ܚ̈ܕܕܐ<EOS> ܗܢܐ ܕܝܢ ܓܢܣܐ ܕܪܚ̇ܡ ܬܫܒܘܚܬܐ ܒܩܘܠܣܐ ܕܥ̈ܒܕܐ ܕܡܬܚܙܝܢ ܠܐ ܣܓܝܐܐ ܒܗܘܢ ܒܝܫܘܬܐ<EOS>ܐܘܣܒܝܣ ܐ̇ܡܪ<EOS> ܡܛܠ ܐܝܕܐ ܟܕ ܒܐܚܪ̈ܢܐ ܟܗܝܢܐ ܒܝܫܘܬܐ܇ ܒܗܢܐ<EOS>
ܒܨܝܪܐ<EOS>ܝܚܝܕܝܐ ܐ̇ܡܪ<EOS> ܡܛܠ ܕܪܚ̇ܡ ܬܫܒܘܚܬܐ ܫܦܝܥܐ ܗܘ ܒܡܘ̈ܗܒܬܗ<EOS> ܘܒܝܕ ܕܚܐܪ ܕܡܢ<EOS>
ܟܠܢܫ ܢܫܬܒܚ ܠܐ ܗ̇ܘܐ ܐܬܪܐ ܠܚܫܐ ܕܒܝܫܘܬܐ ܒܙܘ̈ܥܘܗܝ ܫܒܗܪ̈ܢܐ<EOS> ܐܠܐ ܟܡܐ ܙܒ̈ܢܝܢ ܐܦ ܠܛܒܘܬܐ<EOS>
ܫ̇ܪܟ<EOS> ܘܒܝܕ ܚܫܐ ܕܛܒܘܬܐ ܒ̇ܛܠ ܚܫܐ ܕܒܝܫܘܬܐ<EOS> ܛܒܘܬܗ ܕܝܢ ܠܘ ܥܠ ܟܠ ܐܢܫ ܡܬܡܬܚܐ<EOS> ܗܕܐ ܓܝܪ<EOS>
ܕܡܪܚܡܢܘܬܐ ܗܝ ܕܡܣܒܗܐ ܒܐܠܗܐ<EOS> ܐܠܐ ܡܬܚܡܐ ܛܒܘܬܗ ܠܘܬ ܡܩ̈ܠܣܢܘܗܝ܇ ܐܟܙܢܐ ܕܕܝ̈ܢܐ ܘܪ̈ܒܝ<EOS>
ܚܝ̈ܠܐ ܘܪ̈ܘܪܒܢܐ܇ ܕܫ̇ܕܝܢ ܥܘܬܪܗܘܢ ܒܬܐܘܪܝܐ ܠܚܙܬܐ ܕܒܢ̈ܝܢܫܐ<EOS> ܕܠܐ ܕܝܢ ܝ̇ܗܒܝܢ ܠܡܣ̈ܟܢܐ<EOS>
ܠܘ ܡܢ ܒܝܫܘܬܐ܇ ܐܠܐ ܡܢ ܗ̇ܝ ܕܫܝܛܐ ܠܗܘܢ ܙܕܝܩܘܬܐ<EOS> ܚܫܐ ܓܝܪ ܕܒܝܫܘܬܐ ܐܝܟ ܡܐ ܕܐܡܪܬ ܦ̇ܟܗ<EOS>
ܠܗ ܒܝܕ ܪܚܡܬ ܬܫܒܘܚܬܐ<EOS> ܟܠ ܕܝܢ ܕܠܐ ܪܚ̇ܡ ܕܢܫܬܒܚ ܒܬܘܩܢܐ ܕܨܒ̈ܘܬܗ ܕܥܠܡܐ ܘܠܐ ܝ̇ܗܒ<EOS>
ܠܡ̈ܣܟܢܐ ܡܢ ܡܐ ܕܐܝܬ ܠܗ ܗܢܐ ܓܢܣܐ ܒܝܫܘܬܐ ܣܓܝܐܐ ܒܗ<EOS> ܘܡܢ ܒܝܫܘܬܗ ܓܠܝܙ ܡܢ ܪ̈ܚܡܐ<EOS> ܗ̇ܘ<EOS>
ܕܝܢ ܛܟܣܐ ܩܕܡܝܐ ܕܒܥܠܡܐ ܡܫܬܒܚ ܪܚܡܬ ܫܘܒܚܐ ܕܡܢ ܒ̈ܢܝܢܫܐ ܗ̇ܘܝܐ ܠܗ ܥܠܬܐ܇ ܕܠܐ ܢܗܘܐ ܡܪܚܡ<EOS>
ܥܠ ܡ̈ܚܝܠܐ<EOS> ܡܛܠ ܓܝܪ ܕܠܩܘܠܣܐ ܕܨܒ̈ܘܬܐ ܐܫܬܥܒܕ ܠܐ ܡܬܦܢܐ ܨܝܕ ܩܘܠܣܐ ܡܝܬܪܐ ܕܡܘܗܒܬܐ<EOS>
ܫܦܝܪܬܐ ܐܢܐ ܕܝܢ ܐ̇ܡܪ ܐܢܐ ܥܠܬܐ ܕܩ̇ܪܝܐ ܠܡܪܚܡܢܘܬܐ ܒܟܠ ܐܢܫ<EOS> ܕܟܠ ܕܠܐ ܡܪܚܡܢ ܒܗܕܐ ܡܨܐ<EOS>
ܕܗܘܐ ܡܪܚܡܢ<EOS> ܟܕ ܢܥܨܐ ܪܥܝܢܗ ܐܦ ܟܕ ܠܐ ܨ̇ܒܐ ܘܢܕܪܫ ܢܦܫܗ ܕܢܗܘܐ ܝ̇ܗܒ ܠܣ̈ܢܝܩܐ<EOS> ܐܝܟܢܐ<EOS>
ܕܡܢ ܐܡܝܢܘܬܐ ܕܡܘ̈ܗܒܬܗ ܡܪܚܡܢܘܬܐ ܟܗܝܢܬܐ ܒܢܦܫܗ ܬܕܝܪ<EOS> ܘܐܝܢܐ ܕܠܝܬ ܠܗ ܕܒܝܕ ܡܘܗܒܬܐ ܢܒܛܠ<EOS>
ܡܢܗ ܒܝܫܘܬܐ ܘܢܗܘܐ ܡܪܚܡܢܐ ܒܗܕܐ ܡܨܐ ܕܗܘܐ ܡܪܚܡܢ ܟܕ ܢܗܘܐ ܥ̇ܨܐ ܪܥܝܢܗ ܐܦ ܟܕ ܠܐ ܒ̇ܥܐ܇<EOS>
ܘܫ̇ܒܩ ܠܐܝܠܝܢ ܕܡܣܟܠܝܢ ܒܗ ܘܠܐ ܡܬܪܡܐ ܕܠܦܘܪܥܢܘܬܐ ܕܒܝ̈ܫܬܐ ܚܫܐ ܕܝܢ ܕܚܡܬܗ ܕܗܢܐ ܓܢܣܐ ܕܒܬܘܩܢܐ ܕܨܒ̈ܘܬܐ ܒ̇ܥܐ ܕܢܬܩܠܣ ܡܐ ܕܪܓ̇ܙ<EOS>
ܠܘ ܡܢ ܒܝܫܘܬܐ ܕܚܣܡܐ ܡܬܝܠܕܐ ܚܡܬܗ ܐܠܐ ܡܢ ܫܘܒܗܪܐ<EOS> ܐܚܪܝܢ ܗܘ ܓܝܪ ܫܘܒܗܪܐ ܘܐܚܪܝܢ ܗܘ<EOS>
ܫܘܒܚܐ ܣܪܝܩܐ<EOS> ܠܫܘܒܗܪܐ ܢܩܝܦ ܚܘܬܪܐ<EOS> ܘܠܫܘܒܚܐ ܣܪܝܩܐ ܪܡܘܬܐ<EOS> ܬܘܒ ܕܝܢ ܐܚܪܢܐ ܗܘ ܚܫܐ ܕܡܘܠܕ<EOS>
ܪܡܘܬܐ ܘܐܚܪܢܐ ܗܘ ܕܡܘܠܕ ܚܘܬܪܐ<EOS> ܡܢ ܚܘܬܪܐ ܣܢܐܬܐ ܡܬܝܠܕܐ܇ ܡܐ ܕܡܬܚܡܬ ܚܬܝܪܐ<EOS> ܡܢ ܪܡܘܬܐ<EOS>
ܕܝܢ ܫܝܛܘܬܐ ܕܒܢ̈ܝܢܫܐ ܡܬܝܠܕܐ<EOS> ܬܪܥܝܬܐ ܡܟܝܠ ܡܐ ܕܪܡܐ ܠܗ̇ ܐܝܟ ܕܒܫܝܛܘܬܐ ܪܓ̇ܙܐ<EOS> ܗ̇ܝ ܕܝܢ<EOS>
ܕܚܬܝܪܐ ܐܝܟ ܕܒܣܢܐܬܐ<EOS> ܚܬܝܪܐ ܕܝܢ ܡܐ ܕܡܟܐ ܠܐܢܫ ܡܢ ܣܢܐܬܐ ܕܒܝܫܘܬܐ ܡܟܐ<EOS> ܪܡ ܪܥܝܢܐ ܕܝܢ<EOS>
ܡܢ ܗ̇ܝ ܕܒ̇ܣܐ ܒܒ̈ܢܝܢܫܐ܇ ܘܠܐ ܚܫܝܒܝܢ ܠܗ ܡܕܡ<EOS> ܘܠܗܠܝܢ ܬܘܒ ܚ̈ܫܐ ܥܠܬܐ ܐܝܬ ܠܗܘܢ<EOS> ܘܠܗ̇<EOS>
ܬܘܒ ܠܥܠܬܗܘܢ ܥܠܬܐ ܐܚܪܝܬܐ<EOS> ܕܠܐ ܟܠܗܝܢ ܢܬܢܐ ܕܐܝܠܝܢ ܐ̈ܢܝܢ܇ ܘܡܛܠ ܡܢܐ ܡܫܚ̈ܠܦܢ<EOS> ܕܐܢܗܘ<EOS>
ܕܐܢܫ ܢܕܥ ܐ̈ܢܝܢ ܡܨܐ ܕܠܐ ܢܬܬܚܕ ܒܗܝܢ<EOS> ܘܐܢܗܘ ܕܢܬܬܚܕ ܡܛܠ ܕܠܘ ܡܩܕܡܘܬ ܝܕܥܬܐ ܐܝܬ ܠܗ<EOS>
ܥܠ ܟܠܗܝܢ ܕܠܝܠܐܝܬ ܡܨܐ ܡܬܦܠܛ ܡܢ ܥ̈ܠܠܬܐ ܕܐܝܟ ܗܠܝܢ ܡܛܠ ܣܘܟܠܐ ܕܥ̈ܠܬܗܝܢ<EOS> ܕܐܝܬܝܗ̇<EOS>
ܪܫܝܬܐ ܕܥܠܬܐ ܕܟܠܗܝܢ ܥ̈ܠܠܬܐ ܣܢ̈ܝܬܐ ܗ̇ܝ ܕܡܢ ܠܥܠ ܐܡ̇ܪܬ ܒܕܠܐ ܡܬܚܟܡܝܢ ܒ̈ܢܝ ܐܢܫܐ<EOS>
ܒܡܚܝܠܘܬܐ ܕܟܝܢܗܘܢ ܘܒܫܘܚܠܦܐ ܕܨܒ̈ܘܬܗܘܢ ܡܛܠ ܕܝܢ ܕܠܘ ܟܠ ܐܢܫ ܐܝܬܘܗܝ ܒܚܕ ܪܥܝܢܐ ܕܪܚܡܬ<EOS>
ܫܘܒܚܐ ܐܚܘܐ ܦܘܪܫܢܗ ܕܗܢܐ ܚܫܐ ܐܦܢ ܠܐ ܟܠܗܘܢ ܦܘܪ̈ܫܢܘܗܝ ܐܠܐ ܐܦܢ ܬܠܬܐ ܫܘܚ̈ܠܦܝܢ ܕܒܗ<EOS>
ܕܐܝܟܢܐ ܐܝܬܘܗܝ ܐܚܪܢܐܝܬ ܒܐܢܫ ܐܢܫ<EOS> ܐܝܠܝܢ ܗܟܝܠ ܕܪܚ̇ܡܝܢ ܕܢܫܬܒܚܘܢ ܒܩܘܝܡܐ ܕܨܒ̈ܘܬܗ<EOS>
ܕܥܠܡܐ ܘܒܫܐܠܬ ܫܠܡܐ ܕܣܓܕܬܐ ܕܐܝܩܪܐ ܪܡܘܬܐ ܫܟܝܚܐ ܒܪܚܡܬ ܬܚܒܘܬܗܘܢ<EOS> ܐܝܠܝܢ ܕܝܢ<EOS>
ܕܒܫܦܝܪ̈ܬܐ ܒ̇ܥܝܢ ܕܢܬܩܠܣܘܢ ܚܬܝܪ̈ܐ ܐܢܘܢ ܒܪܥܝܢܐ<EOS>ܐܘܣܒܝܣ ܐ̇ܡܪ<EOS> ܘܡܛܠ ܡܢܐ ܟܕ ܒܬܪ̈ܝܗܘܢ ܐܝܬ ܚܫܐ ܕܫܘܒܚܐ܇ ܦܪ̈ܝܫܝܢ ܡܢ ܚ̈ܕܕܐ ܒܗܠܝܢ ܬܪ̈ܝܢ ܚ̈ܫܝܢ<EOS> ܕܗ̇ܘ ܡ̇ܢ ܐܝܬܘܗܝ ܪܡܐ<EOS>
ܗ̇ܘ ܕܝܢ ܚܬܝܪܐ<EOS> ܘܟܕ ܗܘ ܚܫܐ ܡܬܙܝܥ ܒܗܘܢ ܐܝܟܢ ܠܐ ܐܘܝ ܐܢܘܢ ܒܗܠܝܢ ܐܚܪ̈ܢܐ<EOS>ܝܚܝܕܝܐ ܐ̇ܡܪ<EOS> ܠܐ ܫܘܝܢ ܒܗܠܝܢ ܚ̈ܫܐ ܐܚܪ̈ܢܐ ܡܛܠ ܕܠܘ ܚܕܐ ܗܝ ܥܠܬܐ ܕܪܚܡܬ<EOS>
ܬܫܒܘܚܬܐ܇ ܒܗ̇ܘ ܕܟܗܝܢ ܒܫܘܠܛܢܐ ܠܡܩܡܘ ܨܒ̈ܘܬܐ܇ ܘܒܗ̇ܘ ܕܒܫܦܝܪ̈ܬܐ ܒ̇ܥܐ ܕܢܬܩܠܣ<EOS> ܘܡܛܠ<EOS>
ܕܡܫܚܠܦܐ ܥܠܬܗܘܢ ܐܦ ܗܢܘܢ ܚ̈ܫܐ ܡܫܚܠܦܐܝܬ ܫܟܝܚܝܢ ܒܗܘܢ<EOS> ܗ̇ܢܘܢ ܓܝܪ ܕܒܫܘܠܛܢܐ ܩ̇ܝܡܝܢ<EOS>
ܫܘܠܛܢܐ ܡܫܩܠ ܪܥܝܢܗܘܢ<EOS> ܘܒܗ̇ܝ ܕܣ̈ܓܝܐܐ ܡܫܥܒܕܝܢ ܠܗܘܢ ܡܪܡ ܪܥܝܢܗܘܢ ܥܠ ܗ̇ܢܘܢ ܕܬܚܝܬ<EOS>
ܐܝ̈ܕܝܗܘܢ<EOS> ܘܡܛܠ ܕܨܒ̈ܘܬܐ ܕܥ̇ܒܕܝܢ ܒܫܘܠܛܢܗܘܢ ܘܒܥܘܬܪܐ ܕܩܢܝܢ ܠܘ ܟܠ ܐܢܫ ܣ̇ܦܩ ܕܢܥܒܕ<EOS>
ܐ̈ܢܝܢ ܡܛܠ ܗܢܐ ܐܦ ܡܬܬܪܝܡ ܠܗ ܠܒܗܘܢ ܗܢܘܢ ܕܝܢ ܕܒܫܦܝܪ̈ܬܐ ܡܬܩܠܣܝܢ ܟܠ ܐܡܬܝ ܕܡܬܚܙܝܢ<EOS>
ܠܗܘܢ ܕܝ̇ܕܥܝܢ ܥܒ̈ܕܝܗܘܢ ܗܢܐ ܚܫܐ ܕܚܘܬܪܐ ܪܚ̇ܫ ܒܗܘܢ<EOS> ܡܛܠ ܗܢܐ ܡܪܢ ܕܝܕܥ ܗܝ ܥܠܬܐ<EOS>
ܕܚܬܝܪܘܬܗܘܢ ܕܡܢ ܚܙܬܐ ܕܒܢ̈ܝܢܫܐ ܗ̇ܘܝܐ ܒܬܚܦܝܬܐ ܦܩܕ ܠܗܘܢ ܕܢܣܬܪܘܢ ܥܒ̈ܕܝܗܘܢ ܛ̈ܒܐ ܡܢ<EOS>
ܩܕܡ ܚܙܬܐ ܕܒ̈ܢܝ ܐܢܫܐ ܟܕ ܐ̇ܡܪ<EOS> ܕܠܐ ܬܥܒܕܘܢ ܙܕܝܩܘܬܟܘܢ ܩܕܡ ܒܢܝ̈ܢܫܐ܇ ܒܪܥܝܢܐ ܕܬܬܚܙܘܢ<EOS>
ܠܗܘܢ <EOS> ܗܢܐ ܕܝܢ ܛܟܣܐ ܕܐܢܫܐ ܕܡܢ ܫܦܝܪ̈ܬܐ ܒ̇ܥܝܢ ܕܢܫܬܒܚܘܢ ܘܒܝܕ ܣܘܥܪ̈ܢܐ<EOS>
ܕܡܣܬܒܪܝܢ ܛ̈ܒܐ ܒ̇ܥܝܢ ܕܢܬܝܩܪܘܢ ܒܥ̈ܝܢܝ ܒܢ̈ܝܢܫܐ ܨܢܝ̈ܥܐ ܐܢܘܢ ܨܝܕ ܪ̈ܥܝܢܐ ܕܒ̈ܢܝ ܐܢܫܐ<EOS>
ܡܢ ܛܟܣܐ ܩܕܡܝܐ ܕܐܡ̇ܪܬ<EOS> ܗ̇ܘ ܕܝܢ ܩܕܡܝܐ ܕܒܨܒ̈ܘܬܐ ܕܩܘܝܡܗ ܕܥܠܡܐ ܒ̇ܥܝܢ ܕܢܫܬܒܗܪܘܢ ܠܐ<EOS>
ܝ̇ܕܥܝܢ ܚܟܡܬܐ ܕܨܢܥܬܐ ܐܠܐ ܐܦ ܣܓܝ ܣܟܠܝܢ ܨܝܕ ܚ̈ܫܐ ܕܒ̈ܢܝ ܐܢܫܐ<EOS> ܗܝ ܕܝܢ ܥܠܬܐ ܕܣܟܠܘܬܗܘܢ<EOS>
ܗܕܐ ܗܝ<EOS> ܡܛܠ ܕܠܝܬ ܠܗܘܢ ܒܛܝܠܘܬܐ ܥܠ ܩܘܝܡܐ ܕܡ̈ܕܝܢܬܐ ܡܛܠܬܗ̇ ܕܝܠܗ̇ ܕܘ̇ܠܝܬܐ ܐܠܐ ܒܠܚܘܕ<EOS>
ܕܢܫܬܒܚܘܢ ܡܣܬܝܟܐ ܠܗ̇ ܬܪܥܝܬܗܘܢ ܒܗܠܝܢ ܡܚܫ̈ܒܬܐ ܘܨܝܕ<EOS>
ܪ̈ܥܝܢܐ ܕܒܢ̈ܝܢܫܐ ܗ̇ܘܝܢ ܒܘܪ̈ܝܢ<EOS> ܕܐܠܘ ܐܫܬܩܠ ܡܢܗܘܢ ܫܘܠܛܢܗܘܢ ܘܥܘܬܪܗܘܢ ܠܐ ܗ̇ܘܝܢ ܗܘܘ<EOS>
ܦܪܝܫܝܢ ܡܢ ܚܝ̈ܘܬܐ ܒܝܕܥܬܐ<EOS> ܐܝܠܝܢ ܕܝܢ ܕܒܛܝܠ ܠܗܘܢ ܥܠ ܩܘܝܡܐ ܕܐܬܪ̈ܘܬܐ ܕܕܘܟ̈ܝܬܐ<EOS>
ܡܣ̈ܚܦܬܐ ܠܐ ܡܛܠ ܕܢܫܬܒܚܘܢ ܐܠܐ ܡܛܠ ܕܢܥܕܪܘܢ ܗ̇ܘܐ ܐܬܪܐ ܒܬܪܥܝܬܗܘܢ ܕܐܦ ܒܫܦܝܪ̈ܬܐ<EOS>
ܐܚܪ̈ܢܝܬܐ ܢܬܚܟܡܘܢ ܗܫܐ ܕܝܢ ܕܐܬܐܡܪ ܥܠ ܗܠܝܢ ܬܪ̈ܝܢ ܛܟ̈ܣܝܢ ܕܐܦܢ ܡܫܥܒܕܝܢ ܠܪܚܡܬ ܩܘܠܣܐ<EOS>
ܐܠܐ ܡܫܚܠܦܝܢ ܒܚ̈ܫܐ ܐܚܪ̈ܢܐ ܐ̇ܡܪ ܥܠ ܛܟܣܐ ܐܚܪܢܐ ܕܐܢܫܐ<EOS> ܐܝܠܝܢ ܕܠܐ ܒܬܘܩܢܗ ܕܥܠܡܐ ܘܠܐ<EOS>
ܒܥܒ̈ܕܐ ܡܝܬܪ̈ܐ ܪܚ̇ܡܝܢ ܕܢܬܩܠܣܘܢ ܐܠܐ ܒܫܘܠܛܢܐ ܒܠܚܘܕ ܒ̇ܥܝܢ ܕܢܫܦܪܘܢ ܠܒܢ̈ܝܢܫܐ<EOS> ܐܝܠܝܢ<EOS>
ܕܗܟܢܐ ܐܢܘܢ ܥܡ ܟܠ ܪ̈ܥܝܢܝܢ ܐܟܘܬܗܘܢ ܗ̇ܘܝܢ<EOS> ܘܠܐ ܕܠܝܠܐܝܬ ܡܫܬܟܚ ܠܗܘܢ ܒܥܠܕܒܒܐ<EOS> ܒܝܕ<EOS>
ܕܠܟܠ ܐܢܫ ܐܝܟ ܢܝܚ ܬܪܥܝܬܗ ܡܡܠܠܝܢ<EOS> ܘܣܓܝ ܒܐܣܟܝܡܐ ܕܡܟܝܟܘܬܐ ܡܬܚܫܚܝܢ ܒܥܝܢܝܢܐ ܕܒ̈ܢܝ<EOS>
ܐܢܫܐ܇ ܒܗ̇ܝ ܕܡܘܬܐ ܕܐܒܝܫܠܘܡ ܨܝܕ ܥܡܐ<EOS> ܘܡܛܠ ܕܒܫܘܠܛܢܐ ܒ̇ܥܐ ܗܘܐ ܕܢܫܬܒܚ ܒܐܣܟܝܡܐ<EOS>
ܕܡܟܝܟܘܬܐ ܐܝܟ ܢܝܫܐ ܕܬܪܥܝܬܗ ܕܫܡܘܥܐ ܡܡܠܠ ܗܘܐ ܠܗ<EOS> ܗܢܐ ܕܝܢ ܓܢܣܐ ܕܒܫܘܠܛܢܐ ܒܠܚܘܕ ܒ̇ܥܐ<EOS>
ܕܢܫܦܪ ܥܡܝܩ ܒܚܪܥܘܬܐ ܕܨܢܥܬܐ ܡܢ ܗܠܝܢ ܬܪ̈ܝܢ ܛܟ̈ܣܝܢ ܕܐܡ̇ܪܬ ܡܛܠ ܕܝܢ ܕܐܡܪܬ ܥܠ<EOS>
ܐܘܝܘܬܗܘܢ ܕܒܪܚܡܬ ܩܘܠܣܐ ܘܥܠ ܫܘ̈ܓܢܝܐ ܡܫ̈ܚܠܦܐ ܕܙܘ̈ܥܝܗܘܢ ܐ̇ܡܪ ܕܒܐܝܢܐ ܬܘܒ ܚܫܐ ܐ̇ܘܝܢ<EOS>ܬܠܬܝܗܘܢ ܗܟܝܠ ܛܟ̈ܣܐ ܕܐܡ̇ܪܬ ܟܠܡܕܡ ܕܡܬܐܡܪ ܥܠܝܗܘܢ ܕܡܓܢܐ ܠܗܘܢ ܒܥ̈ܝܢܝ ܒ̈ܢܝ ܐܢܫܐ ܥܡܗ<EOS>
ܕܫܡܥܐ ܠܘ ܒܚܡܬܐ ܡܬܓܘܙܠܝܢ ܩܕܡܐܝܬ ܐܠܐ ܡܬܡܚܝܢ ܒܚܫܐ ܕܥܩܬܐ ܐܝܟ ܡ̇ܢ ܕܣܩܘܒܠܐ ܕܡܕܡ<EOS>
ܕܪܚ̇ܡܝܢ ܗܘܘܓܕܫ ܐܢܘܢ ܘܗܝܕܝܢ ܡܢܗ̇ ܕܥܩܬܐ ܡܬܓܘܙܠܝܢ ܬܟܝܒܐܝܬ ܒܪܘܓܙܐ<EOS> ܗܢܘ ܕܝܢ ܗ̇ܘ ܛܟܣܐ<EOS>
ܩܕܡܝܐ܇ ܕܒܬܘܩܢܐ ܕܨ̈ܒܘܬܐ ܡܫܬܒܗܪ<EOS> ܗ̇ܘ ܕܝܢ ܕܒܛ̈ܒܬܐ<EOS>
ܡܬܩܠܣ ܡܓܪܐ ܒܗ ܥܩܬܐ ܝܬܝܪ ܡܢ ܗ̇ܘ ܩܕܡܝܐ<EOS> ܗܝ ܕܝܢ ܥܩܬܗ ܨܝܕ ܒܥܠܕܒܒܘܬܐ ܕܗ̇ܘ ܡ̇ܢ ܕܓܢܝܗ<EOS>
ܡܝܒܠܐ ܠܗ<EOS> ܗ̇ܘ ܕܝܢ ܕܒܐܣܟܝܡܐ ܕܡܟܝܟܘܬܐ ܒܫܘܠܛܢܗ ܒ̇ܥܐ ܕܢܫܦܪ ܠܒ̈ܢܝ ܐܢܫܐ ܠܐ ܒܣܢܐܬܐ ܘܠܐ<EOS>
ܒܪܘܓܙܐ ܗ̇ܘܐ܇ ܡܐ ܕܫܡܥ ܕܐܬܐܡܪ ܒܝܫܐܝܬ ܡܢ ܐܢܫܝ̈ܢ<EOS> ܐܠܐ ܒܥܩܬܐ ܣܓܝܐܬܐ ܒ̇ܠܥ ܪܥܝܢܗ<EOS> ܐ̇ܘܝܢ<EOS>
ܗܟܝܠ ܗܠܝܢ ܬܠܬܐ ܛܟ̈ܣܝܢ ܪ̈ܚܡܝ ܫܘܒܚܐ ܡܐ ܕܡܬܓܢܝܢ ܒܥܩܬܐ<EOS> ܠܐ ܕܝܢ ܐ̇ܘܝܢ ܒܗܘܢ ܚ̈ܫܐ<EOS>
ܐܚܪ̈ܢܐ<EOS> ܟܠ ܕܝܢ ܕܪܚ̇ܡ ܫܘܒܚܐ ܠܐ ܐܝܬܘܗܝ ܟܠ ܐܡܬܝ ܕܢܡܛܝܘܗܝ ܨܥܪܐ ܒܡܠܬܐ ܐܘ ܒܥܒܕܐ ܙܘܥܐ<EOS>
ܕܚܡܬܐ ܡܬܡܠܐ<EOS> ܟܕ ܗ̇ܘܐ ܣܢܐܐ ܘܡܨܚܝܢܐ<EOS> ܠܠܘܛܬܐ ܓܝܪ ܚܡܬܐ ܡܘܠܕܐ ܠܗ̇<EOS>ܐܘܣܒܝܣ ܐ̇ܡܪ<EOS> ܘܡܛܠ ܐܝܕܐ ܡܐ ܕܫܡܥ ܕܐܬܐܡܪ ܒܝܫܐܝܬ ܐܝܢܐ ܕܒܫܘܠܛܢܗ ܒ̇ܥܐ<EOS>
ܕܢܫܦܪ ܒܐܣܟܝܡܐ ܕܡܟܝܟܘܬܐ܇ ܠܐ ܡܬܓܘܙܠ ܒܚܡܬܐ<EOS>ܝܚܝܕܝܐ ܐ̇ܡܪ<EOS> ܡܛܠ ܕܠܐ ܫ̇ܒܩܐ ܠܗ ܗܝ ܪܚܡܬ ܬܫܒܘܚܬܐ<EOS> ܕܒܝܕ ܡܟܝܟܘܬܐ ܕܡܚܘܐ<EOS>
ܒܫܘܠܛܢܗ ܒ̇ܥܐ ܕܢܫܦܪ<EOS> ܘܠܐ ܪܓ̇ܐ ܠܗ ܕܢܬܚܙܐ ܐܝܟ ܚܡܬܢܐ ܕܠܐ ܝܬܝܪܐܝܬ ܢܬܓܢܐ<EOS> ܐܘܣܒܝܣ<EOS>
ܐ̇ܡܪ<EOS> ܘܗܐ ܛܟܣܐ ܩܕܡܝܐ ܕܐܡܪܬ ܕܒܨ̈ܒܘܬܐ ܒ̇ܥܝܢ ܕܢܬܩܠܣܘܢ ܪ̈ܚܡܝ ܫܘܒܚܐ ܐܢܘܢ<EOS> ܘܡܐ ܕܫܡܥܘ<EOS>
ܡܕܡ ܕܡܓܢܐ ܠܗܘܢ ܐܦܢ ܒܥܩܬܐ ܡܬܡܚܝܢ ܐܠܐ ܒܪܘܓܙܐ ܡܬܓܘܙܠܝܢ<EOS> ܘܐܝܟܢܐ ܠܐ ܟܠܐ ܐܢܘܢ ܚܫܐ<EOS>
ܕܪܚܡܬ ܫܘܒܚܐ̇<EOS> ܕܠܐ ܢܬܚܙܘܢ ܪ̈ܓܝܙܐ<EOS>ܝܚܝܕܝܐ ܐ̇ܡܪ<EOS> ܡܛܠ ܕܠܘ ܒܐܣܟܝܡܐ ܕܡܟܝܟܘܬܐ ܒ̇ܥܝܢ ܕܢܫܬܒܚܘܢ܇ ܕܐܢ ܡܬܚܙܝܢ<EOS>
ܪ̈ܓܘܙܬܢܐ ܡܬܓܢܝܢ ܠܗܘܢ<EOS>ܐܘܣܒܝܣ ܐ̇ܡܪ<EOS> ܣܓܝ ܛܒܐܝܬ ܐܡܪܬ<EOS> ܝܚܝܕܝܐ ܐ̇ܡܪ<EOS> ܐ̇ܡܪ ܠܟܘܢ ܕܝܢ ܐܦ ܢܝܫܐ<EOS>
ܐܚܪܢܐ܇ ܕܠܐܝܢܐ ܡܢ ܗܠܝܢ ܬܠܬܐ ܛܟ̈ܣܝܢ ܕܐܢܫܐ ܗ̇ܘܐ ܐܓܘܢܐ܇ ܕܢܬܦܨܐ ܡܢ ܚܫܐ ܕܪܚܡܬ ܬܫܒܘܚܬܐ܇<EOS>
ܕܠܐ ܢܥܒܕ ܡܕܡ ܠܫܦܘܪܝܐ ܕܒܢ̈ܝܢܫܐ<EOS> ܕܥܘ ܕܝܢ ܕܐܝܠܝܢ<EOS>
ܕܒܬܘܩܢܗ ܕܥܠܡܐ ܡܫܬܒܗܪܝܢ ܠܝܬ ܦܘܪܣܐ ܕܢܗܘܐ ܠܗܘܢ ܐܓܘܢܐ<EOS>ܐܘܣܒܝܣ ܐ̇ܡܪ<EOS> ܗܕܐ ܕܠܩܘܒܠܐ ܗܝ ܕܟܝܢܗܘܢ<EOS> ܟܕ ܓܝܪ ܟܝܢܗܘܢ ܠܡܟܝܟܘܬܐ ܡܩܠܣ<EOS>
ܐܝܟܢܐ ܠܝܬ ܠܗܘܢ ܐܝܓܘܢܐ ܠܘܩܒܠ ܫܘܒܚܐ ܣܪܝܩܐ<EOS>ܝܚܝܕܝܐ ܐ̇ܡܪ<EOS> ܡܛܠ ܕܬܪܥܝܬܗܘܢ ܒܗܠܝܢ ܕܬܢܢ ܫܒܝܐ ܘܠܐ ܪܢ̇ܝܢ ܥܠ ܫܘܚܠܦܐ<EOS>
ܕܩܐܡ ܒܗ ܟܝܢܐ ܕܒ̈ܢܝ ܐܢܫܐ<EOS> ܘܡܛܠ ܕܐܬܚܒܫ ܠܗ ܪܥܝܢܗܘܢ ܒܗܠܝܢ ܕܚ̇ܙܝܢ ܒ̈ܢܝ ܐܢܫܐ ܠܐ ܢ̇ܦܩ<EOS>
ܚܘܫܒܗܘܢ ܡܢ ܐܬܪܐ ܕܪܚܡܬ ܫܘܒܚܐ<EOS> ܐܠܐ ܐܦ ܗ̇ܝ ܕܟܝܢܗܘܢ ܕܡܫܒܚܐ ܠܡܟܝܟܘܬܐ ܚܒܬ ܠܗ̇ ܡܢ<EOS>
ܕܬܬܝܕܥ ܒܗܘܢ܇ ܐܦܢ ܡܫܒܚܝܢ ܠܐܝܠܝܢ ܕܡܟܝܟܝܢ<EOS>ܐܘܛܪܘܦܝܣ ܐ̇ܡܪ<EOS> ܘܐܝܟܢܐ ܟܕ ܠܡܟܝܟܘܬܐ ܡܩܠܣܝܢ ܒܗܘܢ ܠܐ ܡܬܚܙܝܐ<EOS>ܝܚܝܕܝܐ ܐ̇ܡܪ<EOS> ܡܛܠ ܕܟܝܢܐ ܫܦܝܪܐ ܕܒܗܘܢ ܠܐ ܡܫܟܚܐ ܕܠܐ ܢܚܘܐ ܚܝܠܗ ܒܗ̇ܝ<EOS>
ܕܣ̇ܗܕ ܒܪܥܝܢܗܘܢ ܥܠ ܦܐܝܘܬܐ ܕܒܣܝܡܘܬܐ<EOS> ܘܡܛܠ ܕܣܓܝܘ ܠܗܘܢ ܒܗܘܢ ܚ̈ܫܐ ܕܪܡܘܬܐ ܘܕܫܘܒܗܪܐ<EOS>
ܘܕܪܚܡܬ ܫܘܒܚܐ ܒܥܠܬ ܣܓܝܐܘܬܐ ܕܗܠܝܢ ܠܐ ܡܬܚܙܐ ܚܝܠܐ ܕܡܟܝܟܘܬܐ ܕܟܝܢܗܘܢ ܒܗܘܢ<EOS> ܚܕܐ ܡܛܠ<EOS>
ܕܠܐ ܡܥܕܪ ܠܗ ܨܒܝܢܐ ܛܒܐ ܠܗܢܐ ܚܫܐ ܕܡܟܝܟܘܬܐ ܘܐܚܪܬܐ ܕܟܠܗܝܢ ܨܒ̈ܘܬܐ ܕܠܘܝ̈ܢ ܠܗ̇ܘ ܒܪܢܫܐ<EOS>ܗܢܘ ܕܝܢ ܫܘܠܛܢܐ<EOS> ܥܘܬܪܐ<EOS> ܦܪܗܣܝܐ<EOS> ܐܝܩܪܐ<EOS> ܘܗܠܝܢ ܠܗܢܐ ܚܫܐ ܕܪܚܡܬ ܫܘܒܚܐ ܡܚܝܠܝܢ<EOS>
ܒܥܘܕܪܢܗܘܢ<EOS> ܘܒܗܕܐ ܫܠܐ ܠܗ ܚܝܠܐ ܕܡܟܝܟܘܬܐ ܡܢ ܕܢܬܟܬܫ ܠܘܩܒܠܗܘܢ ܘܡܫܠܡ ܠܗ̈ܕܡܐ ܕܠܓܘ<EOS>
ܠܨܒܝܢܐ ܕܗ̇ܢܘܢ ܚܫ̈ܐ<EOS> ܘܗܘ ܨܒܝܢܗ ܕܒܪ ܐܢܫܐ ܝ̇ܗܒ ܠܗܘܢ ܕܢܗܘܘܢ ܐܘ̈ܢܐ ܠܗ̇ܢܘܢ ܚ̈ܫܐ܇ ܕܒܗܘܢ<EOS>
ܢܕܝܪܘܢ ܒܙܘ̈ܥܝܗܘܢ<EOS> ܗܘ ܕܝܢ ܚܫܐ ܕܡܟܝܟܘܬܐ ܢ̇ܚܬ ܥ̇ܡܕ ܒܥܘܡܩܐ ܕܡܕܥܐ ܕܢܦܫܐ ܐܝܟ ܟܝܢܗ<EOS>
ܕܒܐܬܪܗ ܢܚܘܐ ܚܝܠܗ ܒܗ̇ܝ ܕܡܩܠܣ ܠܡܝܬܪܘܬܐ ܕܡܟܝܟܘܬܐ ܟܕ<EOS>
ܡܚܘܐ ܨܒܝܢܗ ܒܟܝܢܐ ܕܢܦܫܐ ܒܕܡܩܠܣ ܘܡܫܒܚ ܠܡܟܝܟܘܬܐ<EOS> ܘܡܛܠ ܕܠܐ ܥܕܪܗ ܨܒܝܢܗ ܕܒܪܢܫܐ ܠܚܫܐ<EOS>
ܕܡܟܝܟܘܬܐ ܕܒܗܕܡ̈ܐ ܕܝܠܗ ܕܦܓܪܐ ܢܬܠ ܠܗ ܐܬܪܐ ܕܢܕܝܪ ܠܐ ܡܬܚܙܝܐ ܡܟܝܟܘܬܐ ܒܗ̇ܘ ܒܪܢܫܐ<EOS>ܐܠܐ ܡܣܪܩ ܡܢܗ̇ ܨܒܝܢܗ ܕܦܓܪܐ ܥܡ ܟܠܗܘܢ ܗ̈ܘܦܟܘܗܝ<EOS> ܘܒܗ̇ܘ ܨܒܝܢܐ ܟܝܢܝܐ ܕܢܦܫܐ ܟܣܐ ܚܝܠܗ̇<EOS>
ܕܡܟܝܟܘܬܐ ܘܡܚܘܐ ܚܝܠܗ ܒܗ̇ܝ ܕܠܐ ܡܣܠܐ ܠܗ̇ ܠܡܟܝܟܘܬܐ<EOS> ܠܐ ܕܝܢ ܡܬܚܙܐ ܚܝܠܗ̇ ܒܗ̇ܘ ܒܪ<EOS>
ܐܢܫܐ ܡܛܠ ܕܐܬܛܪܕ ܠܗ ܡܢܗ ܒܝܕ ܨܒܝܢܐ ܕܦܓܪܐ<EOS>ܐܘܛܪܦܝܣ ܐ̇ܡܪ<EOS> ܣܓܝ ܚܝܠܬܢܐܝܬ ܐܡܪܬ<EOS> ܐܠܐ ܗܫܐ ܕܚܘܝܬ ܕܠܐ ܡܨܝܐ ܕܢܬܦܨܐ ܡܢ<EOS>
ܫܘܒܚܐ ܣܪܝܩܐ ܐܝܢܐ ܕܪܚ̇ܡ ܫܘܠܛܢܐ ܦܪܫ ܠܢ ܐܝܢܘ ܕܟܪܝܐ ܠܗ ܕܙ̇ܟܐ ܠܗ ܚܫܐ ܕܪܚܡܬ ܫܘܒܚܐ܇<EOS>
ܘܐܝܬ ܠܗ ܐܝܓܘܢܐ ܠܩܘܒܠܗ ܕܠܐ ܢܫܬܥܒܕ ܠܗ<EOS>ܝܚܝܕܝܐ ܐ̇ܡܪ<EOS> ܗ̇ܘ ܕܒܫܦܝܪ̈ܬܐ ܒ̇ܥܐ ܕܢܫܬܒܚ ܐܝܬ ܠܗ ܐܓܘܢܐ ܒܙܒܢ ܙܒܢ ܡܛܠ<EOS>
ܫܦܝܪ̈ܬܗ ܕܠܐ ܢܗܘܝ̈ܢ ܡܛܘܠ ܬܫܒܘܚܬܐ ܕܡܢ ܒܢ̈ܝܢܫܐ<EOS> ܟܠ ܐܡܬܝ ܓܝܪ ܕܛܒܬܐ ܒ̇ܥܐ ܕܢܥܒܕ ܥܡ<EOS>
ܚܘܫܒܐ ܕܒ̇ܥܐ ܚܫܐ ܕܫܘܒܚܐ ܕܡܢ ܒܢ̈ܝܢܫܐ ܪܚ̇ܫ ܒܗ<EOS> ܘܕܢܥܒܕܝܗ̇ ܠܫܦܝܪܬܐ ܥ̇ܒܕ ܠܗ̇ ܡܛܠ<EOS>
ܬܫܒܘܚܬܐ<EOS> ܘܕܢܥܒܕܝܗ̇ ܫܦܝܐܝܬ ܕܠܐ ܗܢܐ ܚܫܐ ܠܐ ܥܕܟܝܠ ܐܬܚܪܪ ܡܢܗ<EOS> ܘܕܠܐ ܢܣܥܪܝܗ̇ ܠܛܒܬܐ<EOS>
ܕܐܬܪܥܝ ܢܦܠ ܠܗ ܒܐܓܘܢܐ܇ ܕܨ̇ܒܐ ܕܢܒܛܠ ܠܫܦܝܪܬܐ ܕܐܬܪܥܝ<EOS> ܘܒܗܠܝܢ ܡ̈ܚܫܒܬܐ ܠܚܕܐ ܡܢ ܬܪ̈ܬܝܢ<EOS>
ܫ̇ܪܟ<EOS> ܕܐܘ ܓܡܪ ܐ̈ܢܝܢ ܠܛܒ̈ܬܐ ܕܒܥܐ ܕܢܥܒܕ ܐܘ ܒܛܠ ܩܘܝܡܗܝܢ ܕܠܐ ܢܗܘܝ̈ܢ<EOS> ܒܗܢܐ ܗܟܝܠ<EOS>
ܐܓܘܢܐ ܢ̇ܦܠ ܪܥܝܢܗ ܕܐܝܢܐ ܕܡܬܚܫܚ ܒܫܦܝܪ̈ܬܐ ܘܒ̇ܥܐ ܕܢܚܝܪ ܐ̈ܢܝܢ ܠܢܝܫܐ ܕܫܦܘܪܝܐ ܕܐܠܗܐ<EOS>
ܘܠܐ ܕܒܢ̈ܝܢܫܐ<EOS> ܐܢܐ ܕܝܢ ܡ̇ܠܟ ܐܢܐ ܠܗ̇ܘ ܕܗܟܢܐ ܐܝܬܘܗܝ ܕܠܐ ܢܗܡܐ ܡܢ ܕܠܡܥܒܕ ܕܫܦܝܪ ܐܦ ܟܕ ܢܗܘܝ̈ܢ ܚ̇ܝܪ̈ܢ ܫܦܝܪ̈ܬܗ ܠܢܝܫܐ<EOS>
ܕܒܢ̈ܝܢܫܐ<EOS> ܡܢ ܒܘܛܠܗܝܢ ܓܝܪ ܕܛܒ̈ܬܐ ܠܝܬ ܝܘܬܪܢܐ ܠܐܢܫ<EOS> ܡܢ ܣܥܘܪܘܬܐ ܕܝܢ ܕܫܦܝܪ̈ܬܐ ܟܠܢܫ<EOS>
ܡܬܥܕܪ<EOS>ܐܘܣܒܝܣ ܐ̇ܡܪ<EOS> ܘܡܛܠ ܡܢܐ ܠܗܢܐ ܕܛܒ̈ܬܐ ܒ̇ܥܐ ܕܢܥܒܕ ܐܝܬ ܠܗ ܐܓܘܢܐ ܠܘܩܒܠ<EOS>
ܚܫܐ ܕܫܘܒܚܐ ܣܪܝܩܐ<EOS>ܝܚܝܕܝܐ ܐ̇ܡܪ<EOS> ܡܛܠ ܕܡܨܥܝܐ ܗܘ ܪܥܝܢܗ ܕܚܐܪ ܠܘܬ ܡ̈ܘܠܟܢܐ ܘܠܘܬ ܒܢ̈ܝܢܫܐ<EOS>ܘܡܛܠ ܕܢܫܟܚ ܪ̈ܚܡܐ ܒܝܬ ܕܝܢܐ ܒ̇ܥܐ ܕܢܥܒܕ ܛܒ̈ܬܐ ܠܣ̈ܢܝܩܐ<EOS> ܘܡܛܠ ܕܠܐ ܡܫܡܠܝ ܒܪܚܡܬ<EOS>
ܒܢ̈ܝܢܫܐ ܕܡܛܠ ܚܘܒܗܘܢ ܢܥܒܕ ܠܗܘܢ ܛܒ̈ܬܐ ܚ̇ܕܐ ܪܥܝܢܗ ܒܗ̇ܝ ܕܡܬܩܠܣ ܡܢܗܘܢ<EOS> ܘܡܛܠ ܕܕܚ̇ܠ<EOS>
ܡܢ ܕܝܢܐ ܒܕܡܟܘܢ ܠܗ ܪܥܝܢܗ ܕܠܘ ܫܦܝܐܝܬ ܕܠܐ ܩܘܠܣܐ ܕܒ̈ܢܝ ܐܢܫܐ ܥ̇ܒܕ ܛܒ̈ܬܗ ܢ̇ܦܠ ܠܗ<EOS>
ܒܐܓܘܢܐ ܘܒܟܪܝܘܬܐ ܐܢܐ ܕܝܢ ܚܒ̈ܝܒܝ<EOS> ܠܐ ܗܘܐ ܒܠܚܘܕ ܫܘܡܗܐ ܕܗܠܝܢ ܚ̈ܫܐ ܕܡܢܐ ܐܢܘܢ ܘܐܝܟܢܐ<EOS>
ܐܢܘܢ ܘܐܝܕܐ ܗܝ ܥܠܬܐ ܕܬܪܒܝܬܗܘܢ ܨ̇ܒܝܬ ܠܡܬܢܝܘ ܐܠܐ ܐܦ ܗܝ ܐܣܝܘܬܗܘܢ܇ ܕܒܐܝܠܝܢ ܚܘ̈ܫܒܐ<EOS>
ܡܬܐܣܐ ܟܠ ܚܕ ܚܕ ܡܢܗܘܢ ܒܐܝܠܝܢ ܕܣ̇ܦܩܬ ܚ̇ܘܝܬ<EOS> ܐܠܐ ܡܛܠ ܕܣܓܝ̈ܐܬܐ ܣܝ̈ܡܢ ܩܕܡ ܥ̈ܝܢܝܢ<EOS>
ܫ̇ܬܩ ܐܢܐ ܡܢ ܕܠܡܐܡܪ ܥܠܝܗܝܢ<EOS> ܠܐ ܓܝܪ ܡܨܝܢܢ ܕܟܠܗܝܢ ܥ̈ܠܠܬܐ ܕܟܠ ܚܕ ܚܕ ܡܢ ܚ̈ܫܐ ܢܬܢܐ܇<EOS>
ܕܐܝܠܝܢ ܐ̈ܢܝܢ ܘܡܢ ܐܝܕܐ ܥܠܬܐ ܕܡܬܬܙܝ̈ܥܢ ܒܒ̈ܢܝܢܫܐ܇ ܘܐܝܢܘ ܛܟܣܐ ܕܬܪܒܝܬܗܝܢ ܘܐܝܠܝܢ<EOS>
ܐܢܘܢ ܙܘ̈ܥܐ ܡܩܝ̈ܡܢܝܗܝܢ<EOS> ܐܝܬ ܗܘܐ ܓܝܪ ܠܡܐܡܪ ܥܠ ܫܘܚܠܦ ܬܪ̈ܥܝܬܗܘܢ ܕܒ̈ܢܝ ܐܢܫܐ ܕܐܝܟܢ<EOS>
ܣ̈ܓܝܐܐ ܐܣܒܪܘ ܥܠܝܗܝܢ<EOS> ܐܝܬ ܕܟܝܢܐܝܬ ܣܡܘ ܐܢܘܢ ܠܚ̈ܫܐ ܕܐܝܬܝܗ̇ ܥܠܬܐ ܕܥܙܝܙܘܬܗܘܢ ܒܗ<EOS>
ܒܟܝܢܐ ܡܢ ܛܟܣܐ ܕܡܘܙܓܗ ܕܦܓܪܐ<EOS> ܐܚܪ̈ܢܐ ܡܢ ܥܠܬܐ ܕܒܝܫܬܐ ܕܐܬܡܙܓܬ ܒܟܝܢܐ ܣܡܘ ܐܢܘܢ<EOS>ܐܚܪ̈ܢܐ ܫ̈ܐܕܐ ܟܢܝܘ ܐܢܘܢ܇ ܕܡܩܬܝܢ ܒܒܪܢܫܐ ܓܘܝܐ܇ ܘܡܬܥܙܙܝܢ ܠܡ ܒܒܪܢܫܐ ܝܬܝܪܐܝܬ ܡܢ ܥ̈ܠܠܬܐ<EOS>
ܐܚܪ̈ܢܝܬܐ<EOS> ܐܝܬ ܕܕܢܦܫܐ ܣ̇ܝܡܝܢ ܕܐܝܬܝܗܘܢ ܗܠܝܢ ܚ̈ܫܐ ܘܗܝ<EOS>
ܐܝܬܝܗ̇ ܥܠܬܗܘܢ<EOS> ܠܡܐܡܪ ܕܝܢ ܠܘܩܒܠ ܚܕ ܚܕ ܡܢ ܗܠܝܢ ܡܣܡ ܒܪ̈ܥܝܢܐ ܠܐ ܗܘܐ ܗܢܐ ܢܝܫܐ ܣܝܡ<EOS>
ܠܢ ܕܐܝܢܐ ܝܬܝܪ ܡܢ ܚܒܪܗ ܐܫܟܚ ܠܡܐܡܪ ܫܦܝܪ ܐܘ ܕܐܢ ܟܠܗܘܢ ܫܘܝܐܝܬ ܐܪܚܩܘ ܡܢܗ̇ ܕܫܪܝܪܬܐ<EOS>ܐܝܬ ܕܝܢ ܐܦ ܐܚܪ̈ܢܝܬܐ ܕܠܐ ܥܕܟܝܠ ܐܡܪܢ ܥܠܝܗܝܢ<EOS> ܥܠ ܦܫܝܛܘܬܐ ܘܥܠ ܡܨܥܝܘܬܐ ܘܥܠ ܡܝܬܪܘܬܐ<EOS>
ܕܝܕܥܬܐ ܥܠܝܬܐ<EOS> ܥܠ ܦܫܝܛܘܬܐ ܡܛܠ ܕܣ̈ܓܝܐܐ ܒܬܡܝܡܘܬܐ ܐܝܬܝܗܘܢ<EOS> ܘܥܠ ܡܨܥܝܘܬܐ ܡܛܠ ܕܣ̈ܓܝܐܐ<EOS>
ܠܐ ܒܬܡܝܡܘܬܐ ܩ̇ܝܡܝܢ ܘܠܐ ܠܝܕܥܬܐ ܥܠܝܬܐ ܡܛܘ<EOS> ܐܠܐ ܐܝܬܝܗܘܢ ܡܨܥܐܝܬ ܕܡܢ ܬܡܝܡܘܬܐ<EOS>
ܪܚܝܩܝܢ ܘܠܚܟܡܬܐ ܥܠܝܬܐ ܠܐ ܡܛܘ<EOS> ܕܒܗܢܐ ܛܟܣܐ ܡܨܥܝܐ ܐܝܬܘܗܝ ܣܘܓܐܗ ܕܥܠܡܐ<EOS> ܕܠܐ ܬܡܝܡܐܝܬ<EOS>
ܡܗܠܟܝܢ ܘܠܐ ܒܦܫܝܛܘܬܐ ܡܬܚܫܚܝܢ ܒܗ̈ܘܦܟܝܗܘܢ<EOS> ܘܠܐ ܠܚܟܡܬܐ ܪܘܚܢܝܬܐ ܐܬܥܠܝܘ܇ ܕܡܢ ܝܕܥܬܐ<EOS>
ܗܘܘ ܡܝܬܪܝܢ ܒܟܠܗ̇ ܦܫܝܛܘܬܐ<EOS> ܐܠܐ ܟܠܗ ܛܟܣܐ ܡܨܥܝܐ ܐܝܬܘܗܝ ܢܟܝܠܐ ܒܗ̈ܘܦܟܘܗܝ ܒܝܫܐ<EOS>
ܒܣܘܥܪ̈ܢܘܗܝ ܨܢܝܥܐ ܒܡܚ̈ܫܒܬܗ ܥܡ ܫܪܟܐ ܕܟܠܗܝܢ ܣ̈ܢܝܬܐ<EOS> ܐܢܐ ܕܝܢ ܐ̇ܡܪ ܐܢܐ ܕܣܓܝ ܡܥܕܪܐ<EOS>
ܠܒܪܢܫܐ ܕܐܢ ܠܚܟܡܬܐ ܡܝܬܪܬܐ ܠܐ ܡܫܬܘܫܛ܇ ܠܐ ܢܫܒܘܩ ܛܟܣܐ ܩܕܡܝܐ ܕܬܡܝܡܘܬܐ<EOS> ܕܠܡܐ ܟܕ ܫ̇ܒܩ<EOS>
ܦܫܝܛܘܬܐ ܩܕܡܝܬܐ ܘܠܐܝܕܥܬܐ ܫܒܝܚܬܐ ܡܬܡܛܐ܇ ܢܩܘܡ ܠܗ ܒܛܟܣܐ ܡܨܥܝܐ܇ ܕܡܬܚܫܚ ܟܠܗ ܒܚܪܥܘܬܐ<EOS>
ܕܨܢ̈ܥܬܐ<EOS> ܐܟܙܢܐ ܓܝܪ ܕܐܢ ܐܢܫ ܢܦܘܩ ܡܢ ܒܝܬܗ ܕܢܐܙܠ ܠܡܕܝܢܬܐ ܐܢ ܠܗ̇ ܠܡܕܝܢܬܐ ܠܐ ܥܐܠ<EOS>
ܦܩܚ ܠܗ ܐܠܘ ܡܢ ܒܝܬܗ ܠܐ ܢܦܩ ܛܒ ܡܢ ܗ̇ܝ ܕܢܩܘܡ ܒܐܘܪܚܐ ܗܟܢܐ ܥ̇ܕܪ ܠܒܪܢܫܐ ܕܢܗܘܐ ܬܡܝܡܐ<EOS>
ܒܠܐ ܝܕܥܬܐ܇ ܛܒ ܡܢ ܗ̇ܝ ܕܢܫܒܘܩ ܬܡܝܡܘܬܐ܇ ܘܠܚܟܡܬܐ ܕܥ̇ܒܕܐ ܠܗ ܕܒܝܕܥܬܐ ܢܗܘܐ ܒܟܠܗ̇<EOS>
ܦܫܝܛܘܬܐ ܠܐ ܩܪܒ<EOS> ܬܡܝܡܘܬܐ ܕܝܢ ܕܫܪܪܐ ܒܝܕܥܬܐ ܫܟܝܚܐ<EOS> ܠܝܬ ܓܝܪ ܬܡܝܡܘܬܐ ܕܐܝܬܝܗ̇ ܕܠܐ<EOS>
ܝܕܥܬܐ܇ ܕܠܐ ܚܠܝܛܐ ܒܗ̇ ܣܟܠܘܬܐ<EOS> ܒܗܕܐ ܓܝܪ ܝܕܥܬܐ ܕܪܡܐ ܡܢ<EOS>
ܬܡܝܡܘܬܐ ܕܥܝܕܐ ܘܡܢ ܟܠܗ̇ ܡܨܥܝܘܬܐ ܕܨܢ̈ܥܬܐ ܡܬܓܡܪܐ ܒܐܢܫ ܗ̇ܝ ܕܐܡܪ ܡܪܢ ܕܗܘܝܬܘܢ ܬܡܝܡܝܢ<EOS>
ܐܝܟ ܝܘ̈ܢܐ܇ ܘܥܪܝܡܝܢ ܐܝܟ ܚܘ̈ܘܬܐ <EOS> <EOS>ܐܘܣܒܝܣ ܐ̇ܡܪ<EOS> ܕܐܝܟ ܐܝܠܝܢ ܐܢܘܢ ܗ̇ܢܘܢ ܕܒܛܟܣܐ ܡܨܥܝܐ ܩ̇ܝܡܝܢ<EOS>ܝܚܝܕܝܐ ܐ̇ܡܪ<EOS> ܕܝ̈ܢܐ ܘܫܡ̈ܥܝ ܕܝ̈ܢܐ ܘܐܝܠܝܢ ܕܡܬܕܪܫܝܢ ܐܢ ܠܡܝܬܪܘܬܐ ܠܐ<EOS>
ܢܬܩܪܒܘܢ<EOS>ܐܘܣܒܝܣ ܐ̇ܡܪ<EOS> ܕܐܝܟ ܐܝܟܢ ܬܗܘܐ ܒܐܢܫ ܨܢܝܥܘܬܗ ܕܚܘܝܐ<EOS>ܝܚܝܕܝܐ ܐ̇ܡܪ<EOS> ܕܐܝܟ ܗܢܐ ܣܘܟܠܐ ܝܗܒ ܠܢ ܡܪܢ ܒܬܚܘܝܬܐ ܕܨܢܝܥܘܬܗ ܕܚܘܝܐ<EOS>ܕܐܝܟܢܐ ܕܚܘܝܐ ܝ̇ܕܥ܇ ܕܒܐܪܘܝܚܘܬܐ ܕܕܘܟܬܐ ܠܐ ܡܨܐ ܫ̇ܠܚ ܥܬܝܩܘܬܗ ܡܢܗ ܐܠܐ ܟܕ ܒܕܘܟܬܐ<EOS>
ܐܠܝܨܬܐ ܘܕܒ̈ܩܐ ܩ̈ܛܝܢܐ ܢܥܠ ܢܦܫܗ ܘܗܝܕܝܢ ܟܕ ܡ̇ܬܚ ܓܘܫܡܗ ܘܡܩܛܢ ܢܦܫܗ ܒܐܘܠܨܢܐ ܘܫܐܦ<EOS>
ܠܡܦܩ ܬܬܠܒܟ ܫܠܚܬܗ ܥܬܝܩܬܐ ܒܝܬ ܕܒ̈ܩܐ ܘܗܘ ܢܦܘܩ ܟܕ ܡܚܕܬ ܘܫܒܝܩܐ ܫܠܚܬܗ ܗܟܢܐ ܐܦ ܚܢܢ<EOS>
ܒܝܕ ܕܘܪܫܐ ܕܐܘ̈ܠܨܢܐ ܘܥܡܠܐ ܕܡܣܝܒܪܢܘܬܐ ܕܪܥܝܢܐ ܢܗܘܐ ܫ̇ܠܚ ܡܢܗ ܒܪܢܫܐ ܓܘܝܐ ܟܠܗ ܕܘܒܪܐ<EOS>
ܕܒܪܢܫܐ ܥܬܝܩܐ ܘܗܝܕܝܢ ܟܕ ܫ̇ܠܚ ܠܗ̇ ܠܟܠܗ̇ ܥܬܝܩܘܬܐ܇ ܢܗܘܐ ܡܦܩܢܗ ܡܢ ܦܓܪܐ ܒܟܠܗ̇ ܕܟܝܘܬܐ<EOS>
ܢܫܒܘܩ ܕܝܢ ܐܦ ܛܟܣܐ ܐܚܪܢܐ ܕܐܝܬ ܗܘܐ ܠܡܐܡܪ ܥܠܘܗܝ<EOS> ܕܣܘܓܐܗܘܢ ܕܒ̈ܢܝ ܐܢܫܐ ܗ̇ܡܣܝܢ ܠܡܬܢܝܘ<EOS>
ܒܝ̈ܫܬܐ ܕܐܚܪ̈ܢܐ ܘܛܒ̈ܬܗܘܢ ܠܐ ܡܬܢܝܢ<EOS> ܘܟܕ ܫܦܝܪ̈ܬܐ ܣܓ̈ܝܐܬܐ ܢܫܡܥ ܥܠ ܐܢܫ ܠܐ ܒܪܥܝܢܗ<EOS>
ܡܬܠܒܟ̈ܢ ܘܠܐ ܕܢܬܢܐ ܐ̈ܢܝܢ ܐ̇ܬܝܐ ܠܗ<EOS> ܘܚܕܐ ܣܢܝܬܐ ܐܢ ܢܫܡܥ ܥܠܘܗܝ ܗܐ ܪܗܝܛ ܗܐ ܚܦܝܛ<EOS>
ܕܢܬܢܝܗ̇ ܠܟܠ ܡ̇ܢ ܕܦ̇ܓܥ ܒܗ ܐܦ ܟܕ ܠܐ ܢܫܬܐܠ<EOS> ܘܥܠܝܗܝܢ ܕܫܦܝܪ̈ܬܐ ܐܦ ܟܕ ܢܬܬܒܥ ܡܐܝܢܐ ܠܗ<EOS>
ܕܢܬܢܐ ܐ̈ܢܝܢ<EOS> ܘܗܠܝܢ ܕܐܝܬ ܒܗܝܢ ܝܘܬܪܢܐ ܠܫܡ̈ܘܥܝܗܝܢ ܡܫܬܩ<EOS>
ܠܗܝܢ ܘܗ̇ܝ ܕܡܣܓܦܐ ܠܟܠ ܡ̇ܢ ܕܫ̇ܡܥ ܡܬܢܐ ܠܗ̇<EOS>ܐܘܣܒܝܣ ܐ̇ܡܪ<EOS> ܘܡܢܐ ܢܐܡܪ ܥܠ ܗܠܝܢ<EOS> ܒܝܫܬܐ ܣܓܝܐܐ ܒܗܘܢ<EOS> ܘܠܐ ܝ̇ܗܒܐ ܐܬܪܐ<EOS>
ܠܛܒܬܐ ܕܬܬܠܒܟ ܒܗܘܢ<EOS> ܗܐ ܚ̇ܙܝܢܢ ܕܐܝܬ ܐܢܫܐ ܡܝܬܪ̈ܐ ܕܫܦܝܪ̈ܬܐ ܕܐܚܪ̈ܢܐ ܗܢܝ ܠܗܘܢ ܠܡܐܡܪ<EOS>
ܡܕܡ ܕܝܢ ܕܡܓܢܐ ܠܗܘܢ ܐܦܠܐ ܕܢܫܡܥܘܢܝܗܝ ܪܓܐ ܠܗܘܢ<EOS>ܝܚܝܕܝܐ ܐ̇ܡܪ<EOS> ܥܠܬܐ ܕܗܠܝܢ ܘܠܐ ܡ̈ܘܙܓܐ ܕܦܓܪܐ ܐܝܬܝܗܘܢ ܒܠܚܘܕ ܘܠܐ ܡܢ<EOS>
ܥܠܬܐ ܕܒܝܫܬܐ ܐܝܬܝܗܝܢ<EOS> ܐܠܐ ܐܝܬ ܕܡܢ ܥܝܕܐ ܕܬܪܒܝܬܐ ܐܥܝܕ ܒܗܝܢ<EOS> ܐܝܬ ܡܢ ܠܐ ܕܘܪܫܐ<EOS>
ܕܒܫܦܝܪ̈ܬܐ<EOS> ܐܝܬ ܡܛܠ ܕܠܐ ܚ̇ܝܣܝܢ ܥܠ ܒܢ̈ܝܢܫܐ ܕܠܐ ܢܬܟܫܠܘܢ ܠܐ ܡܬܟܣܝܢ ܫܡ̈ܥܐ ܕܡܟܝܢ<EOS>
ܠܗܘܢ<EOS> ܐܝܬ ܡܢ ܠܐ ܒܛܝܠܘܬܐ ܕܥܠ ܢܦܫ̈ܬܗܘܢ<EOS>ܐܘܣܒܝܣ ܐ̇ܡܪ<EOS> ܘܗܝ ܒܛܝܠܘܬܐ ܐܢ ܐܝܬܝܗ̇ ܒܗܘܢ ܥܠ ܡܢܐ ܠܐ ܐܬܒܛܠ ܠܗܘܢ<EOS>ܝܚܝܕܝܐ ܐ̇ܡܪ<EOS> ܗܝ ܡ̇ܢ ܒܛܝܠܘܬܐ ܒܟܠܗܘܢ ܒ̈ܢܝ ܐܢܫܐ ܣܝܡܐ<EOS> ܟܠ ܐܢܫ ܕܝܢ<EOS>
ܒܗ̇ܝ ܕܐܚܒ ܘܒܗ̇ܝ ܕܩܕܡ ܐܬܬܚܕ ܒܗ̇ ܒܛܝܠ ܠܗ<EOS> ܠܝܬ ܓܝܪ ܕܓܠܝܙ ܡܢ ܗ̇ܝ ܕܒܛܝܠ ܠܗ ܒܐܝܕܐ ܕܗܘ<EOS>
ܨ̇ܒܐ ܕܢܬܒܛܠ ܠܗ<EOS> ܘܕܬܕܥ ܕܥ̈ܠܠܬܐ ܕܠܒܪ ܡܢܢ ܗܢܝܢ ܡܥܝܪ̈ܢ ܠܗܘܢ ܒܢ ܠܗ̇ܢܘܢ ܚ̈ܫܐ ܗܐ ܐܝܬ<EOS>
ܓܒܪܐ ܕܫܒܐ ܠܫܘܒܚܐ ܣܪܝܩܐ ܒܥܘܬܪܗ ܘܒܫܘܠܛܢܗ ܐܢ ܗܘ ܕܥܘܬܪܗ ܘܫܘܠܛܢܗ ܢܫܬܩܠ ܡܢܗ ܒ̇ܛܠ ܐܦ<EOS>
ܗܘ ܚܫܗ<EOS> ܘܠܐ ܡܟܝܠ ܚܝ ܒܗ ܗܢܐ ܚܫܐ<EOS> ܐܠܐ ܥܠܬܐ ܕܫܘܠܛܢܗ ܐܥܝܪܬܗ ܒܗ ܘܥܠܬܐ ܕܒܘܛܠܗ ܕܫܘܠܛܢܐ<EOS>
ܕܡܟܬܗ ܒܗ<EOS>ܐܘܣܒܝܣ ܐ̇ܡܪ<EOS> ܘܗܢܘܢ ܚ̈ܫܐ ܕܢܦܫܐ ܐܢܘܢ ܟܝܢܐܝܬ ܐܘ ܕܦܓܪܐ ܘܒܥ̈ܠܠܢ ܥ̈ܠܠܢ<EOS>
ܡܬܥܝܪܝܢ ܒܒܪ ܐܢܫܐ<EOS> ܐܠܐ ܡܛܠ ܕܐܝܬ ܚ̈ܟܝܡܐ ܕܦܪܫܘ ܐܝܠܝܢ ܐܢܘܢ ܕܦܓܪܐ ܘܐܝܠܝܢ ܐܢܘܢ ܕܢܦܫܐ ܨ̇ܒܐ ܐܢܐ ܕܐܫܬܪܪ ܕܐܢ ܫܪܝܪܐܝܬ ܐܡܪܘ ܐܘ ܐܢ ܐܝܬ<EOS>
ܡܕܡ ܕܫܦܝܪ ܡܢ ܕܝܠܗܘܢ ܢܬܠܒܟ ܒܢܦܫܝ<EOS>ܝܚܝܕܝܐ ܐ̇ܡܪ<EOS> ܦܪܫ ܐܝܠܝܢ ܕܣܡܘ ܥܠ ܦܓܪܐ ܘܐܝܠܝܢ ܕܣܡܘ ܥܠ ܢܦܫܐ<EOS>ܐܘܣܒܝܣ ܐ̇ܡܪ<EOS> ܕܦܓܪܐ ܠܡ ܐܝܬܝܗܘܢ ܫܢܬܐ<EOS> ܟܦܢܐ<EOS> ܨܗܝܐ<EOS> ܪܓܬܐ<EOS> ܐܣܘܛܘܬܐ<EOS>ܕܢܦܫܐ ܠܡ ܚܡܬܐ<EOS> ܛܢܢܐ<EOS> ܦܪܘܫܘܬܐ<EOS> ܚܣܡܐ<EOS> ܪܚܡܬ ܫܘܠܛܢܐ<EOS> ܪܡܘܬܐ<EOS> ܫܘܒܗܪܐ<EOS> ܪܚܡܬܐ<EOS>ܝܚܝܕܝܐ ܐ̇ܡܪ<EOS> ܕܦܓܪܐ ܡ̇ܢ ܗܟܢܐ ܐܝܬܝܗܘܢ ܐܝܟ ܕܐܡܪܬ<EOS> ܕܢܦܫܐ ܕܝܢ ܠܐ ܗܘܐ<EOS>
ܗܠܝܢ ܚ̈ܫܐ ܐܝܬܝܗܘܢ ܟܝܢܐܝܬ<EOS> ܐܠܐ ܡܢ ܥܠܬܐ ܕܨܒ̈ܘܬܐ ܕܐܣܝܪ ܒܣܢܝܩܘܬܗܝܢ ܘܒܪܚܡܬܗܝܢ ܦܓܪܐ<EOS>
ܗ̇ܘܐ ܐܬܪܐ ܠܗܠܝܢ ܚ̈ܫܐ ܒܪܥܝܢܐ<EOS> ܐܡܪ ܠܝ ܓܝܪ ܡܢ ܡܢܐ ܗ̇ܘܐ ܚܣܡܐ<EOS> ܠܘ ܡܢ ܗ̇ܝ ܕܪܚ̇ܡ ܐܢܫ<EOS>
ܡܕܡ ܕܪܚ̇ܡ ܘܚ̇ܙܐ ܠܐܚܪܢܐ ܕܝܬܝܪ ܒܗ ܗܢܘ ܕܝܢ ܐܘ ܒܥܘܬܪܐ ܐܘ ܒܫܘܠܛܢܐ ܐܘ ܒܫܘܦܪܐ ܐܘ<EOS>
ܒܐܘܡܢܘܬܐ ܐܘ ܕܝܕܝܥ ܩܕܡ ܪܘܪ̈ܒܢܐ<EOS> ܘܟܠ ܐܢܫ ܗ̇ܝ ܕܪܚ̇ܡ ܘܚ̇ܙܐ ܠܐܚܪܢܐ ܕܡܝܩܪ ܒܗ̇ ܚ̇ܣܡ ܠܗ<EOS>ܘܠܗ ܠܫܘܠܛܢܐ ܐܘ ܠܥܘܬܪܐ ܐܘ ܠܐܘܡܢܘܬܐ ܐܘ ܠܫܘܦܪܐ ܐܘ ܕܢܬܝܕܥ ܐܢܫ ܩܕܡ ܪ̈ܘܪܒܢܐ ܐܝܕܐ ܥܠܬܐ<EOS>
ܗܘܬ ܠܗܠܝܢ ܕܢܬܪ̈ܚܡܢ ܘܢܬܚܣ̈ܡܢ ܣܢܝܩܘܬܗ ܕܦܓܪܐ ܕܥܠܝܗܝܢ ܐܘ ܣܢܝܩܘܬܗ̇ ܕܢܦܫܐ<EOS>ܐܘܣܒܝܣ ܐ̇ܡܪ<EOS> ܣܢܝܩܘܬܗ ܕܦܓܪܐ<EOS> ܢܦܫܐ ܓܝܪ ܠܐ ܥܠ ܥܘܬܪܐ ܣܢܝܩܐ ܘܠܐ ܥܠ<EOS>
ܫܘܦܪܐ ܕܦܓܪܐ ܘܠܐ ܥܠ ܫܘܠܛܢܐ<EOS> ܡܢܐ ܓܝܪ ܢܬܗܢܐ ܟܝܢܗ̇ ܕܢܦܫܐ܇ ܡܢ ܗ̇ܝ ܕܫܠܛܝ ܐܢܫ ܥܠ<EOS>
ܒܢ̈ܝܢܫܐ<EOS> ܕܐܦ ܗܘ ܫܘܠܛܢܐ ܒܦܓܪܐ ܡܬܚܙܐ<EOS>ܝܚܝܕܝܐ ܐ̇ܡܪ<EOS> ܐܢ ܣܢܝܩܘܬܗ ܕܦܓܪܐ ܕܥܠ ܗܠܝܢ ܥܒܕܬ ܠܗܝܢ ܕܢܬܪ̈ܚܡܢ ܡܫܬܟܚܐ<EOS>
ܕܗܝ ܪܚܡܬܗܝܢ ܕܨ̈ܒܘܬܐ ܗܘܬ ܥܠܬ ܚܣܡܐ ܒܐܝܢܐ ܕܪܚ̇ܡ ܠܗܝܢ<EOS>ܐܘܣܒܝܣ ܐ̇ܡܪ<EOS> ܘܐܢ ܗܘ ܕܚܘܒܐ ܕܨܒ̈ܘܬܐ ܐܝܬܘܗܝ ܥܠܬ ܗܠܝܢ ܚ̈ܫܐ ܐܝܟܢ ܡܫܬܠܛܝܢ ܒܢܦܫܐ܇ ܕܗܐ<EOS>
ܠܒܪ ܡܢ ܟܝܢܗ̇ ܐܢܘܢ ܐܝܟ ܕܐܡܪܬ<EOS> ܘܐܢ ܠܝܬ ܠܗܘܢ ܐܚܝܢܘܬܐ ܒܢܦܫܐ ܐܝܟܢ ܐܫܬܠܛ ܒܗ̇ ܡܕܡ ܕܠܒܪ<EOS>
ܡܢ ܟܝܢܗ̇ ܗܘ ܕܢܦܫܐ<EOS>ܝܚܝܕܝܐ ܐ̇ܡܪ<EOS> ܐܝܟ ܕܗ̈ܘܝܢ ܟܘ̈ܬܡܬܐ ܘܡܚ̈ܘܬܐ ܒܦܓܪܐ ܡܢ ܥܠܬܐ ܕܠܒܪ ܡܢܗ<EOS>ܐܘܣܒܝܣ ܐ̇ܡܪ<EOS> ܠܐ ܗ̈ܘܝ ܠܒܪ ܡܢܗ<EOS> ܐܠܐ ܒܡܕܡ ܕܡܚܝܢ ܠܟܝܢܗ ܐܬܢܟܝ<EOS>ܝܚܝܕܝܐ ܐ̇ܡܪ<EOS> ܐܦܢ ܒܡܕܡ ܕܡܚܝܢ ܠܟܝܢܗ ܐܬܡܚܝ ܐܠܐ ܗܢܝܢ ܫܘ̈ܡܬܐ ܠܒܪ ܡܢ<EOS>
ܚܠܝܡܘܬܗ ܐܝܬܝܗܝܢ<EOS> ܒܗ̇ܝ ܕܟܘܠ ܐܡܬܝ ܕܗܘ ܕܢܒ̈ܛܠܢ ܐܝܬ ܠܗܝܢ<EOS> ܘܐܟܙܢܐ ܬܘܒ ܕܐܢ ܐܢܫ ܢܬܦܢܐ<EOS>
ܨܝܕ ܫܢܬܐ ܚ̇ܙܐ ܕܡ̈ܘܬܐ ܕܠܒܪ ܡܢܗ ܘܟܕ ܒܗ ܠܝܬ ܐ̈ܢܝܢ ܐܠܐ ܒܝܕ ܕܠܘܬܗܝܢ ܦܢܐ ܫ̇ܠܛܐ ܒܗ<EOS>
ܕܚܠܬܗܝܢ ܡܐ ܕܝܢ ܕܐܬܬܥܝܪ ܘܐܬܦܢܝ ܠܗ ܡܢܗܝܢ ܠܘܬ ܚܙܬܐ ܕܩܢܘܡܗ ܥܕ ܥܕܢܐ ܡܓܪ ܒܩܠܝܠ ܩܠܝܠ<EOS>
ܗܢܝܢ ܕܡ̈ܘܬܐ ܒ̈ܛܠܢ ܡܢ ܥܘܗܕܢܗ ܘܕܚܠܬܗܝܢ ܡܫܬܩܠܐ ܡܢܗ ܘܠܘܬ ܛܟܣܗ ܩܕܡܝܐ ܦ̇ܢܐ ܕܠܐ<EOS>
ܒܥܘܗܕܢܗܝܢ ܢܗܘܐ ܘܠܐ ܒܕܚܠܬܗܝܢ ܗܟܢܐ ܟܝܢܗ̇ ܕܢܦܫܐ ܐܡܬܝ ܕܠܘܬ ܦܓܪܐ ܢܬܦܢܐ ܗܢܘܢ ܚ̈ܫܐ<EOS>
ܘܙܘ̈ܥܐ ܕܦܓܪܐ ܟܕ ܒܟܝܢܗ̇ ܕܝܠܗ̇ ܕܢܦܫܐ ܠܝܬ ܐܢܘܢ܇ ܡܫܬܠܛ ܢܟܝܢܗܘܢ ܒܗ̇<EOS> ܐܡܬܝ ܕܝܢ ܕܐܢܫ<EOS>
ܢܦܢܐ ܚܝܪܗ ܡܢ ܨܝܕ ܦܓܪܐ ܠܘܬ ܢܦܫܗ ܘܠܐ ܡܬܦܢܐ ܨܝܕ ܪ̈ܓܝܓܬܗ ܕܦܓܪܐ ܒܢܓܝܪܘܬܐ ܕܙܒܢܐ<EOS>
ܕܡܬܦܢܐ ܠܘܬ ܢܦܫܗ ܒܫܦܝܪ̈ܬܐ ܒܩܠܝܠ ܩܠܝܠ ܡܘܦܝܢ ܗܠܝܢ ܚ̈ܫܐ ܘܩܐܡ ܒܛܟܣܐ ܕܟܝܢܗ ܫܦܝܐ<EOS>ܐܘܣܒܝܣ ܐ̇ܡܪ<EOS> ܣܓܝ ܡܘܬܪܢܐܝܬ ܚܘܝܬ ܬܚܘܝܬܐ ܕܐܝܟ ܗܕܐ<EOS> ܐܠܐ ܡܛܠ ܕܣܡܬ<EOS>
ܕܨܒ̈ܘܬܐ ܘܦܓܪܐ ܐܝܬܝܗܘܢ ܥܠܬ ܗܠܢ ܚ̈ܫܐ ܗܐ ܚ̇ܙܝܢܢ ܕܛܟܣܐ ܕܫ̈ܐܕܐ ܠܐ ܥܠ ܨܒ̈ܘܬܢ ܣܢܝܩ ܘܠܐ<EOS>
ܦܓܪܐ ܠܒܝܫ<EOS> ܘܟܕ ܡܢ ܗܠܝܢ ܡܚܪܪ ܒܗܠܝܢ ܚ̈ܫܐ ܒ̈ܝܫܐ<EOS>
ܡܬܙܝܥ<EOS> ܒܚܣܡܐ ܘܒܒܝܫܘܬܐ ܘܒܪܚܡܬ ܫܘܠܛܢܐ<EOS>ܝܚܝܕܝܐ ܐ̇ܡܪ<EOS> ܟܕ ܛܒ ܫܪܒܐ ܗܘ ܐܚܪܢܐ ܕܥܠ ܟܝܢܐ ܕܫܐ̈ܕܐ ܢܡܠܠ ܐܠܐ ܡܛܠ<EOS>
ܕܐܝܬܝܬ ܐܢܘܢ ܠܬܚܘܝܬܐ ܕܢܦܫ̈ܬܐ ܚܘܐ ܠܝ ܒܗܘܢ ܕܨ̇ܒܝܢ ܒܫܦܝܪ̈ܬܐ ܘܡܩܠܣܝܢ ܠܛܒ̈ܬܐ܇ ܐܝܟ<EOS>
ܕܐܝܬ ܒܝܬ ܒ̈ܢܝ ܐܢܫܐ<EOS>ܐܘܣܒܝܣ ܐ̇ܡܪ<EOS> ܘܗܢܘܢ ܓܝܪ ܒ̈ܢܝ ܐܢܫܐ ܕܡܚܪܪ ܟܝܢܐ ܕܢܦܫ̈ܬܗܘܢ ܡܢ ܗܠܝܢ<EOS>
ܚ̈ܫܐ ܒܫܦܝܪ̈ܬܐ ܡܬܕܒܪܝܢ<EOS>ܝܚܝܕܝܐ ܐ̇ܡܪ<EOS> ܐܦܢ ܛܒ̈ܬܐ ܠܐ ܣ̇ܥܪܝܢ ܐܠܐ ܠܛܒ̈ܬܐ ܟܠܗ ܟܝܢܐ ܕܒܢ̈ܝܢܫܐ<EOS>
ܡܫܒܚ<EOS> ܕܒܗܕܐ ܡܬܝܕܥ ܚܝܠܗ̇ ܫܦܝܪܐ ܕܢܦܫܐ ܕܗܘܝܘ ܡܩܠܣܢܐ ܕܛܒ̈ܬܐ<EOS> ܘܡܛܠ ܕܡܬܐܣܪܝܢ ܒܢ̈ܝܢܫܐ<EOS>
ܒܪܚܡܬ ܪ̈ܓܝܓܬܐ ܕܦܓܪܗܘܢ ܡܥܘܟܝܢ ܠܗ̇ ܠܛܒܬܐ ܕܟܝܢܗܘܢ ܡܢ ܕܬܬܚܙܐ ܒܗܘܢ<EOS> ܒܓܢܣܐ ܕܝܢ<EOS>
ܕܫܐ̈ܕܐ ܐܦ ܠܐ ܚܕ ܕܡܩܠܣ ܠܛܒ̈ܬܐ ܡܚܘܝܬ ܠܝ܇ ܕܐܬܛܦܝܣ ܡܢ ܟܝܢܐ ܕܫܐ̈ܕܐ ܥܠ ܬܚܘܝܬܐ<EOS>
ܕܢܦܫ̈ܬܐ<EOS> ܗܐ ܓܝܪ ܟܠܗ ܟܝܢܐ ܕܢܦܫ̈ܬܐ ܐ̇ܘܐ ܗܘ ܒܛܒ̈ܬܐ ܒܗ̇ܝ ܕܡܩܠܣ ܠܛܒ̈ܬܐ ܐܝܟ ܡܐ ܕܐ̇ܘܐ<EOS>
ܟܠܗ ܨܒܝܢܐ ܕܫܐ̈ܕܐ ܒܒܝܫܬܐ<EOS>ܐܘܣܒܝܣ ܐ̇ܡܪ<EOS> ܐܢ ܟܝܢܐ ܕܫܐ̈ܕܐ ܠܐ ܡܬܩܒܠ ܠܬܚܘܝܬܐ ܕܢܦܫ̈ܬܐ ܕܠܘ ܦܓܪܐ<EOS>
ܥ̇ܒܕ ܠܗܝܢ ܕܢܬܙܝ̈ܥܢ ܒܗܠܝܢ ܚ̈ܫܐ ܐܠܐ ܒܟܝܢܗܝܢ ܡܨܛܠܝ̈ܢ ܠܗܘܢ ܐܢܐ ܡܝܬܐ ܐܢܐ ܬܚܘܝܬܐ<EOS>
ܕܡ̈ܠܐܟܐ<EOS> ܕܟܕ ܐܫܬܕܪ ܓܒܪܝܐܝܠ ܡܠܐܟܐ ܒܦܘܩܕܢܐ ܕܐܠܗܐ ܨܝܕ ܙܟܪܝܐ ܟܗܢܐ ܚܘܝ ܚܫܐ ܕܛܢܢܐ<EOS>
ܘܕܚܡܬܐ<EOS> ܐܬܚܡܬ ܓܝܪ ܥܠ ܕܐܬܦܠܓ ܪܥܝܢܗ ܕܟܗܢܐ ܥܠ ܫܘܘܕܝܐ ܕܡܠܬܗ<EOS> ܘܛܢ ܒܡܣܡ ܒܪܫܐ ܕܣܡ<EOS>
ܒܦܘܡܗ<EOS>ܝܚܝܕܝܐ ܐ̇ܡܪ<EOS> ܗܕܐ ܕܛܢ ܘܐܬܚܡܬ ܟܕ ܐܝܬܘܗܝ ܒܛܟܣܐ ܕܟܝܢܗ ܘܩܐܡ ܒܥܠܡܗ<EOS>
ܐܬܐܡܪ ܥܠܘܗܝ ܗܠܝܢ ܐܘ ܟܕ ܐܬܐ ܠܥܠܡܢ ܘܐܬܚܙܝ ܒܕܡܘܬܢ<EOS> ܐܢ ܟܕ ܐܬܐ ܠܥܠܡܢ ܘܐܬܚܙܝ ܒܕܡܘܬܢ<EOS>
ܐܬܐܡܪ ܥܠܘܗܝ ܕܣܥܪ ܐ̈ܢܝܢ ܡܕܝܢ ܠܐ ܗܘܝܬ ܣܐܡ ܡܕܡ ܕܡܢ<EOS>
ܡܥܒܕܢܘܬܐ ܗܘܐ ܥܠ ܛܟܣܐ ܕܟܝܢܗ<EOS> ܐܢ ܓܝܪ ܡܛܠ ܕܐܬܚܡܬ ܘܛܢ ܣܒܪܬ ܕܗܠܝܢ ܚ̈ܫܐ ܕܟܝܢܗ ܐܢܘܢ<EOS>
ܡܕܝܢ ܐܦ ܩ̈ܠܐ ܡܪ̈ܟܒܐ ܕܐܫܬܡܥܘ ܡܢ ܕܡܘܬܐ ܡܪܟܒܬܐ ܟܝܢܐܝܬ ܐܝܬܝܗܘܢ ܠܗ<EOS> ܐܢ ܕܝܢ ܕܡܘܬܐ<EOS>
ܕܐܬܚܙܝ ܒܗ̇ ܕܝܠܢ ܗܝ ܘܠܐ ܕܟܝܢܗ ܘܩܠܐ ܕܡܠܠ ܒܗ ܕܟܝܢܢ ܗܘ ܘܠܐ ܕܪܘܚܢܘܬܗ ܐܦ ܚܫܐ ܡܕܝܢ<EOS>
ܕܛܢܢܐ ܕܚܘܝ ܠܙܟܪܝܐ ܠܘܩܒܠ ܦܠܝܓܘܬ ܪܥܝܢܗ ܚܫܐ ܐܝܬܘܗܝ ܕܝܠܢ ܘܠܐ ܕܝܠܗ<EOS> ܛܘܒܢܐ ܕܝܢ ܫܠܝܚܐ<EOS>
ܠܐ ܗܘܐ ܥܠ ܟܝܢܐ ܕܢܦܫܐ ܣܐܡ ܗܠܝܢ ܚ̈ܫܐ܇ ܐܠܐ ܥܠ ܦܓܪܐ<EOS> ܐܡܪ ܓܝܪ ܒܐܓܪܬܐ ܕܓܠܛܝ̈ܐ ܦܐܪ̈ܘܗܝ<EOS>
ܠܡ ܕܒܣܪܐ ܐܝܬܝܗܘܢ ܙܢܝܘܬܐ<EOS> ܛܢܦܘܬܐ<EOS> ܨܚܢܘܬܐ<EOS> ܚܪܫܘܬܐ<EOS> ܒܥܠܕܒܒܘܬܐ<EOS> ܚܪܝܢܐ<EOS> ܛܢܢܐ<EOS> ܚܡܬܐ<EOS>ܥܨܝܢܐ<EOS> ܦܠܓܘ̈ܬܐ<EOS> ܣ̈ܕܩܐ<EOS> ܚܣܡܐ<EOS> ܩܛܠܐ<EOS> ܪܘܝܘܬܐ<EOS> ܙܡܪܐ<EOS> ܘܟܠ ܕܠܗܠܝܢ ܕܡ̇ܝܢ <EOS><EOS> ܘܐܢ ܗܠܝܢ ܐܢܘܢ ܦܐܪ̈ܘܗܝ ܘܠܐ ܣܡ ܒܗܘܢ ܠܐ ܚܘܒܐ ܘܠܐ ܡܟܝܟܘܬܐ ܘܠܐ ܒܣܝܡܘܬܐ ܘܠܐ ܚܕ<EOS>
ܡܢ ܚ̈ܫܐ ܛܒ̈ܐ ܗܠܝܢ ܟܝ ܚ̈ܫܐ ܫܒ̈ܝܚܐ ܕܚܘܒܐ ܘܕܡܝܬܪܘܬܐ ܕܡܢܘ ܘ̇ܠܐ ܕܢܣܒܪ ܕܐܝܬܝܗܘܢ<EOS> ܐܢ<EOS>
ܕܦܓܪܐ ܗܐ ܠܝܬ ܐܢܘܢ ܒܗ ܒܠܥܕ ܡܢ ܨܒܝܢܐ ܛܒܐ ܕܢܦܫܐ<EOS> ܕܟܕ ܬܬܦܢܐ ܡܢ ܨܝܕ ܦܓܪܐ ܠܘܬ ܡܝܬܪܘܬܐ<EOS>
ܡܕܢܚܐ ܡܝܬܪܘܬܗ̇ ܒܚܙܬܐ ܕܕܘܒܪܐ ܕܦܓܪܐ<EOS> ܘܐܢ ܟܝܢܐܝܬ ܕܢܦܫܐ ܠܝܬ ܐܢܘܢ ܐܝܕܐ ܗܝ ܥܠܬܗܘܢ<EOS>
ܕܗ̇ܢܘܢ ܚ̈ܫܐ ܛܒ̈ܐ<EOS>ܐܘܣܒܝܣ ܐ̇ܡܪ<EOS> ܘܐܝܬ ܬܪ̈ܝܢ ܨܒ̈ܝܢܝܢ ܒܒܪܢܫܐ<EOS>ܝܚܝܕܝܐ ܐ̇ܡܪ<EOS> ܐܝܬ ܚܕ ܕܦܓܪܐ ܘܐܚܪܢܐ ܕܢܦܫܐ<EOS> ܘܐܠܐ ܠܐܝܢܐ ܨܒܝܢܐ ܪܫܐ ܐܠܗܐ<EOS>
ܒܢܒܝܐ ܠܥܡܐ ܕܐܝܣܪܐܝܠ ܕܐܙܠܘ ܠܡ ܒܬܪ ܨܒܝܢܐ ܕܠܒܗܘܢ <EOS> <EOS> ܕܗܐ ܟܝܢܐ ܫܦܝܪܐ<EOS>
ܕܒܗܘܢ ܛܒ̈ܬܐ ܡܫܒܚ<EOS> ܘܛܘܒܢܐ ܦܘܠܘܣ ܠܓܠܛܝ̈ܐ ܐܡܪ<EOS> ܕܠܐ ܡܕܡ ܕܨ̇ܒܝܢ ܐܢܬܘܢ ܬܗܘܘܢ ܥ̇ܒܕܝܢ<EOS>
<EOS> <EOS> ܐܢ ܚܕ ܗܘ ܨܒܝܢܐ ܐܝܬ ܒܟܝܢܢ ܠܐ ܡܟܝܠ ܐܝܬ ܠܢ ܕܢܨܒܐ ܕܠܐ ܢܥܒܕ ܡܕܡ ܕܨ̇ܒܝܢ ܚܢܢ<EOS> ܘܐܝܢܘ ܨܒܝܢܐ ܕܨ̇ܒܐ ܒܢ ܕܠܐ ܢܥܒܕ ܡܕܡ<EOS>
ܕܨ̇ܒܝܢܢ ܐܠܐ ܕܠܨܒܝܢܐ ܕܦܓܪܐ ܡܪܬܐ ܠܢ ܕܢܒ̇ܛܠ ܘܠܐ ܢܥܒܕ ܒܝܕ ܨܒܝܢܐ ܛܒܐ ܕܢܦܫܐ ܕܐܝܬ ܒܢ<EOS>
ܨܒܝܢܐ ܕܦܓܪܐ<EOS> ܗܕܐ ܓܝܪ ܗܘܝܬ ܝ̇ܕܥ<EOS> ܕܐܢ ܗܘ ܕܒܟܝܢܐ ܕܢܦܫܐ ܐܝܬ ܠܗ̇ ܡܨܛܠܝܢܘܬܐ ܠܘܬ ܗܠܝܢ<EOS>
ܚ̈ܫܐ ܒܝ̈ܫܐ ܕܟܝܢܗ̇ ܐܢܘܢ<EOS> ܘܐܢ ܕܟܝܢܗ̇ ܐܢܘܢ ܠܐ ܡܕܝܢ ܫܠܝܐ ܡܢ ܡܬܙܝܥܢܘܬܗܘܢ ܐܦܠܐ ܡܢ<EOS>
ܒܬܪ ܡܦܩܢܗ̇ ܕܡܢ ܦܓܪܐ<EOS> ܐܟܙܢܐ ܓܝܪ ܕܦܓܪܐ ܡܛܠ ܕܕܟܝܢܗ ܗܝ ܫܢܬܐ ܕܡ̇ܟ ܘܡܛܠ ܕܒܟܝܢܗ ܟ̇ܦܢ<EOS>
ܐ̇ܟܠ ܘܡܛܠ ܕܒܟܝܢܗ ܨ̇ܗܐ ܫ̇ܬܐ ܘܐܡܝܢܐܝܬ ܗܢܝܢ ܗܠܝܢ ܐܝܬܝܗܝܢ ܠܗ ܗܟܢܐ ܐܦ ܢܦܫܐ ܒܟܠ ܙܒܢ<EOS>
ܡܨܛܠܝܐ ܗܘܬ ܠܘܬ ܗܠܝܢ ܚ̈ܫܐ ܐܠܘ ܒܟܝܢܗ̇ ܐܢܘܢ<EOS> ܘܐܠܘ ܕܟܝܢܗ̇ ܗܘܘ ܠܐ ܡܬܪܫܐ ܗܘܐ ܒܪܢܫܐ܇<EOS>
ܕܠܡܢܐ ܣܥܪ ܡܕܡ ܕܕܟܝܢܗ ܗܘ<EOS> ܐܝܟ ܕܠܐ ܓܝܪ ܡܬܪܫܐ ܒܪܢܫܐ ܕܠܡܢܐ ܕܡ̇ܟ ܡܛܠ ܕܕܟܝܢܗ ܗܝ ܫܢܬܐ<EOS>
ܘܠܐ ܕܠܡܢܐ ܐ̇ܟܠ ܡܛܠ ܕܕܟܝܢܗ ܗܘ ܟܦܢܐ ܘܠܐ ܕܠܡܢܐ ܡܙܕܘܓ ܒܫܘܬܦܘܬܐ ܡܛܠ ܕܕܟܝܢܗ ܗܝ<EOS>
ܪܓܬܐ ܗܟܢܐ ܐܦ ܠܐ ܐܢ ܚ̇ܣܡ ܐܘ ܚܬܝܪ ܡܬܚܝܒ ܗܘܐ ܒܕܝܢܐ ܕܠܡܢܐ ܐܝܬ ܒܗ ܗܠܝܢ ܡܛܠ ܕܕܟܝܢܗ<EOS>
ܐ̈ܢܝܢ<EOS> ܐܠܐ ܗ̇ܝ ܕܡܬܚܝܒܝܢ ܡܢ ܐܠܗܐ ܗܠܝܢ ܚ̈ܫܐ ܘܐܡܝܢܐܝܬ ܡܦܩܕ ܕܠܐ ܢܗܘܘܢ ܘܡܣܡ ܒܪܫܐ<EOS>
ܣܐܡ ܥܠ ܡ̇ܢ ܕܡܫܬܥܒܕ ܠܗܘܢ ܗܠܝܢ ܡܚܘܝܢ ܥܡ ܐܚܪ̈ܢܝܬܐ ܕܡܢ ܠܥܠ ܐܡ̇ܪܬ ܕܡܚܪܪ ܗܘ ܟܝܢܗ̇<EOS>
ܕܢܦܫܐ ܡܢ ܗܠܝܢ ܚ̈ܫܐ܇ ܘܒܥ̈ܠܠܬܐ ܕܠܒܪ ܡܢ ܦܓܪܐ ܘܒܦܓܪܐ ܫ̇ܠܛܝܢ ܒܪܥܝܢܐ ܚ̇ܙܝܢܢ ܬܘܒ ܕܠܐ<EOS>
ܗܘܐ ܒܒܪ ܐܢܫܐ ܒܠܚܘܕ ܪܦܬܝܢ ܗܠܝܢ ܚ̈ܫܐ ܐܠܐ ܐܦ ܒܫܪܟܐ ܕܓܘ̈ܫܡܐ ܕܐܝܬܝܗܘܢ ܕܠܐ ܢܦܫܐ<EOS>ܡܫܟܚܝܢ ܚܢܢ ܠܗ ܓܝܪ ܠܟܝܢܐ ܕܚ̈ܝܘܬܐ ܘܕܦܪܚܬܐ ܘܕܪܚܫܐ ܘܕܢ̈ܘܢܐ ܕܒܝܡܐ ܕܒܐܫܬܐ ܚ̈ܫܝܢ ܡܬܙܝܥ<EOS>
ܟܝܢܗܘܢ<EOS> ܒܚܡܬܐ<EOS> ܘܒܒܝܫܘܬܐ<EOS> ܘܒܪܚܡܬܐ<EOS> ܘܒܪܓܬܐ<EOS> ܘܒܦܪܘܫܘܬܐ<EOS> ܘܒܚܬܝܪܘܐ<EOS> ܐܝܬ ܓܝܪ ܦܪܘܫܘܬܐ ܒܦܪܚܬܐ ܐܝܟ ܟܝܢܗ̇<EOS> ܘܪܚܡܬܐ ܕܢܩܝܦܘܬܐ<EOS>
ܕܒ̈ܢܝ ܬܓܡܗܘܢ<EOS> ܘܒܝܫܘܬܐ ܡܫܟܚܝܢ ܚܢܢ ܕܐܝܬܝܗ̇ ܒܚ̈ܝܘܬܐ ܘܒܪܚܫܐ<EOS> ܘܓܢܣܐ ܕܟ̈ܠܒܐ ܚܡܬܢܐ<EOS>
ܐܝܬܘܗܝ ܘܦܪܘܫܐ<EOS> ܢ̇ܒܚ ܓܝܪ ܒܚܡܬܐ ܒܢܘܟܪ̈ܝܐ ܘܦ̇ܪܫ ܕܢܝܩܪ ܠܡܪ̈ܘܗܝ ܝܬܝܪ ܡܢ ܐܟ̈ܣܢܝܐ<EOS>ܘܒܓܢܣܐ ܕܣܘ̈ܣܘܬܐ ܡܫܟܚܝܢܢ ܕܚܬܝܪܐܝܬ ܡܗܠܟܝܢ<EOS> ܘܗܐ ܗܠܝܢ ܚ̈ܫܐ ܠܘ ܡܢ ܥܠܬܐ ܕܢܦܫܐ ܡܬܙܝܥܝܢ<EOS>
ܒܗܠܝܢ ܓܘ̈ܫܡܐ<EOS> ܡܛܠ ܕܢܦܫܗܘܢ ܕܡܗܘܢ ܗܘ ܒܠܚܘܕ<EOS> ܘܠܝܬ ܒܗܘܢ ܟܝܢܐ ܡܝܬܪܐ ܕܢܦܫܐ ܐܠܐ ܐܢܗܘ<EOS>
ܕܚ̈ܫܐ ܨ̇ܒܝܬ ܕܬܦܪܫ ܬܠܬܐ ܦܘܪ̈ܫܢܝܢ ܡܫܟܚܝܢܢ ܒܒܪ ܐܢܫܐ<EOS> ܚܕ ܕܟܝܢܗ̇ ܕܢܦܫܐ ܘܐܚܪܢܐ<EOS>
ܕܡܥܒܕܢܘܬܗ̇ ܕܒܝܕ ܦܓܪܐ ܘܕܝܠܗ ܕܦܓܪܐ<EOS> ܕܟܝܢܗ̇ ܕܢܦܫܐ ܝܕܥܬܐ ܚܘܒܐ ܐܠܗܝܐ<EOS> ܕܡܥܒܕܢܘܬܐ<EOS>
ܕܢܦܫܐ ܕܒܦܓܪܐ ܥ̈ܒܕܐ ܫܦܝܪ̈ܐ<EOS> ܕܘܒܪܐ ܓܝܪ ܫܦܝܪܐ ܕܡܥܒܕܢܘܬܐ ܗܘ ܕܢܦܫܐ ܒܗܠܝܢ ܚ̈ܝܐ<EOS> ܡܛܠ<EOS>
ܕܟܝܢܗ̇ ܕܢܦܫܐ ܪܡ ܗܘ ܐܦ ܡܢ ܕܘܒܪܐ ܫܦܝܪܐ<EOS> ܥ̈ܒܕܐ ܓܝܪ ܛܒ̈ܐ ܒܝܕ ܦܓܪܐ ܡܣܬܥܪܝܢ<EOS> ܡܪܚܡܢܘܬܐ<EOS>
ܕܥܠ ܡ̈ܚܝܠܐ<EOS> ܢܟܦܘܬܐ<EOS> ܩܕܝܫܘܬܐ<EOS> ܥܡ ܫܪܟܐ ܕܡܝܬܪܘܬܐ<EOS> ܐܠܘ ܓܝܪ ܕܟܝܢܗ̇ ܕܢܦܫܐ ܐܝܬܝܗܘܢ<EOS>
ܥܒ̈ܕܐ ܫܦܝܪ̈ܐ ܘܠܘ ܕܡܥܒܕܢܘܬܗ̇ ܕܒܦܓܪܐ ܐܝܟܢ ܒ̇ܛܠܝܢ ܗܢܘܢ ܥܒ̈ܕܐ ܛܒ̈ܐ ܒܚ̈ܝܐ ܚ̈ܕܬܐ<EOS>ܕܘܒܪܐ ܓܝܪ ܕܚ̈ܝܐ ܚ̈ܕܬܐ ܪܡ ܗܘ ܡܢ ܢܟܦܘܬܐ<EOS> ܘܡܢ ܡܘܗܒܬܐ ܕܡ̈ܣܟܢܐ<EOS> ܘܡܢ ܡܣܪܩܘܬܐ<EOS> ܘܡܢ<EOS>
ܡܣܝܒܪܢܘܬܐ ܕܐ̈ܘܠܨܢܐ<EOS> ܘܡܢ ܗ̇ܝ ܕܠܐ ܢܛܠܘܡ<EOS> ܘܡܢ ܗ̇ܝ ܕܢܗܘܐ ܬܒܘ̈ܥܐ ܘܫ̈ܩܝܠܝ ܛܥܢܐ<EOS>
ܕܣ̈ܢܝܩܐ<EOS> ܗܠܝܢ ܕܝܢ ܥܒ̈ܕܐ ܒܗܠܝܢ ܚ̈ܝܐ ܡܬܒܥܝܢܢ ܕܢܥܒܕ ܐܢܘܢ<EOS> ܡܐ ܕܝܢ ܕܗܘܐ ܫܘܚܠܦܐ ܠܦܓܪܢ<EOS>
ܒܢܘܚܡܐ܇ ܐܦ ܡܢܗܘܢ ܕܥܒ̈ܕܐ ܡܬܥܠܝܢܢ ܕܢܗܘܐ ܚܠܦ ܕܘܒܪܐ ܕܥܒ̈ܕܐ ܒܕܘܒܪܐ ܕܝܕܥܬܐ ܬܘܒ ܕܝܢ<EOS>
ܡܫܟܚܝܢ ܚܢܢ ܕܐܝܬ ܚܣܡܐ ܕܥܠ ܒܝܫܬܐ ܘܚܣܡܐ ܕܥܠ ܛܒܬܐ<EOS> ܠܐ ܠܡ ܗܘܝܬܘܢ ܚ̇ܣܡܝܢ ܚܕ ܒܚܕ<EOS> <EOS><EOS> ܘܬܘܒ ܐܡܪ<EOS> ܫܦܝܪ ܗܘ ܠܡܚܣܡ ܒܫܦܝܪ̈ܬܐ <EOS> <EOS> ܗܢܐ ܕܝܢ ܚܣܡܐ ܗܘ ܛܒܐ<EOS> ܐܝܢܐ ܡܢ ܗܠܝܢ ܬܪ̈ܝܢ ܚܣ̈ܡܐ܇ ܣ̇ܝܡܝܢܢ ܕܐܝܬܘܗܝ ܕܟܝܢܗ̇<EOS>
ܕܢܦܫܐ ܕܗܐ ܟܝܢܗ̇ ܪܘܚܢܐ ܐܦ ܡܢ ܕܠܡܚܣܡ ܒܫܦܝܪ̈ܬܐ ܪܡ ܐܠܐ ܗ̇ܝ ܕܠܡܚܣܡ ܒܫܦܝܪ̈ܬܐ<EOS>
ܕܡܒܥܕܢܘܬܗ̇ ܗܝ ܕܢܦܫܐ<EOS> ܘܕܬܕܥ ܕܡܣܬܪ ܗܘ ܟܝܢܗ̇ ܕܢܦܫܐ ܒܥܡܝܩܘܬܐ ܕܡܕܥܗ̇ ܡܢ ܗ̈ܕܡܘܗܝ<EOS>
ܕܦܓܪܐ ܘܒܡܥܒܕܢܘܬܗ̇ ܕܒܓܦܪܐ ܡܬܙܝܥܐ ܒܪ̈ܓܫܘܗܝ ܚܙܝ ܕܡܐ ܕܗܘܐ ܢܟܝܢܐ ܒܚܕ ܡܢ ܗ̈ܕܡܐ ܓܘ̈ܝܐ<EOS>
ܐܘ ܒܡܘܚܐ ܐܘ ܒܠܒܐ ܠܘ ܟܝܢܗ̇ ܕܢܦܫܐ ܐܬܢܟܝ ܐܠܐ ܡܥܒܕܢܘܬܗ̇ ܕܒܗ̇ܢܘܢ ܗ̈ܕܡܐ ܐܬܢܟܝܬ<EOS>ܐܟܙܢܐ ܓܝܪ ܕܬܬܢܟܐ ܡܢܬܐ ܒܩܝܬܪܐ ܐܘ ܐܒܘܒܐ ܕܙܡܪܐ ܠܘ ܗܝ ܨܒܥܐ ܕܢ̇ܩܫܐ ܒܗ ܐܬܢܟܝܬ ܐܠܐ ܗܝ<EOS>
ܡܥܒܕܢܘܬܐ ܕܐܘܡܢܘܬܐ ܕܝܠܗ̇ ܕܨܒܥܐ ܐܬܥܘܟܬ ܡܢ ܕܬܬܝܕܥ ܒܡ̈ܢܐ ܕܩܝܬܪܐ ܐܘ ܕܐܒܘܒܐ ܘܡܛܠ<EOS>
ܕܐܬܢܟܝܘ ܠܗܘܢ ܗܢܘܢ ܡܐ̈ܢܐ ܕܒܗܘܢ ܡܫܬܡܥܐ ܗܘܬ ܐܘܡܢܘܬܐ ܐܦ ܗܝ ܡܥܒܕܢܘܬܐ ܕܐܝܕܐ ܫܬܩܬ<EOS>
ܒܗܘܢ ܟܕ ܠܐ ܐܘܡܢܘܬܐ ܒܛܠܬ ܡܢ ܐܝܕܐ ܘܠܐ ܐܝܕܐ ܐܬܢܟܝܬ ܗܟܢܐ ܐܦ ܝܕܥܬܐ ܕܢܦܫܐ ܢܛܝܪܐ ܗܝ<EOS>
ܒܟܝܢܗ̇ ܘܡܥܒܕܢܘܬܗ̇ ܡܫܡܫܐ ܒܗ̈ܕܡܐ<EOS> ܐܠܘ ܓܝܪ ܡܬܓܠܐ ܗܘܐ ܗܘ ܟܝܢܗ̇ ܕܢܦܫܐ ܒܦܓܪܐ ܐܦ ܡܠܬܐ<EOS>
ܕܠܐ ܪܘܟܒܐ ܡܨܐ ܗܘܐ ܐ̇ܡܪ<EOS> ܐܘܣܒܝܣ ܐ̇ܡܪ<EOS> ܘܗܐ ܗܠܝܢ ܡܝܬܪ̈ܬܐ ܕܢܦܫܐ<EOS> ܚܘܒܐ<EOS> ܪܚܡܬܐ<EOS>ܡܟܝܟܘܬܐ<EOS> ܪܡܝܣܘܬܐ<EOS> ܪ̈ܚܡܐ<EOS> ܚܢܢܐ ܠܘ ܒܟܠ ܐܢܫ ܡܬܚܙܝܢ<EOS> ܝܚܝܕܝܐ ܐ̇ܡܪ<EOS> ܒܟܠܗܘܢ ܒ̈ܢܝ ܐܢܫܐ<EOS>
ܐܝܬܝܗܘܢ<EOS> ܘܠܝܬ ܐܢܫ ܕܠܐ ܠܗܠܝܢ ܡܚܒ ܘܡܫܒܚ<EOS> ܕܠܐ ܕܝܢ ܡܬܚܙܐ ܚܝܠܐ ܕܣܘܥܪܢܗܘܢ ܒܐܢܫ ܐܢܫ<EOS>
ܡܛܠ ܥ̈ܠܠܬܐ ܣ̈ܓܝܐܬܐ ܕܡܥܘܟ̈ܢ ܠܗ̇ܝ ܡܥܒܕܢܘܬܐ ܡܝܬܪܬܐ ܕܠܐ ܬܬܚܙܐ ܒܦܓܪܐ<EOS> ܐܟܙܢܐ ܓܝܪ ܕܫܡܫܐ<EOS>
ܡܐ ܕܕܢܝܚ ܐܢ ܗܘ ܕܬܗܘܐ ܣܒܝܣܘܬܐ ܕܥ̈ܢܢܐ ܘܕܥܪ̈ܦܠܐ ܒܐܐܪ ܗ̇ܘܝܢ ܡܥ̈ܘܟܢܐ ܠܢܘܗܪܗ ܕܠܐ<EOS>
ܢܬܚܙܐ ܠܢ ܗܟܢܐ ܥܝ̈ܕܐ ܘܬܪܒܝܬܐ ܒܝܫܬܐ ܕܡܬܪܒܐ ܒܗܘܢ ܐܢܫ<EOS>
ܗ̇ܘܝܢ ܡܥ̈ܘܟܢܐ ܠܡܝܬܪܘܬܐ ܕܢܦܫܗ ܕܠܐ ܬܬܚܙܐ ܒܒܪܢܫܗ<EOS> ܘܐܝܟܢܐ ܕܐܢ ܢܬܩ̈ܦܠܢ ܥ̈ܢܢܐ ܘܥܪ̈ܦܠܐ<EOS>
ܡܢ ܡܨܥܬܐ ܡܠܝܐܝܬ ܡܬܚܙܝܐ ܕܢܝܚܘܬܗ ܕܫܡܫܐ ܒܐܪܥܐ ܗܟܢܐ ܐܢܗܘ ܕܢܫܬܩܠܘܢ ܥ̈ܝܕܐ ܒܝ̈ܫܐ ܡܢ<EOS>
ܒܪ ܐܢܫܐ܇ ܕܠܝܠܐܝܬ ܡܬܚܙܝܐ ܒܗ ܟܠܗ̇ ܡܝܬܪܘܬܐ ܕܢܦܫܐ<EOS> ܘܐܝܟܢܐ ܕܟܠ ܟܡܐ ܕܢܬܥܠܐ ܫܡܫܐ ܒܪܘܡܐ<EOS>
ܕܐܐܪ ܙ̇ܥܪܝܢ ܛ̈ܠܠܐ ܕܓܘ̈ܫܡܐ ܒܝܕ ܢܘܗܪܗ ܥܙܝܙܐ ܗܟܢܐ ܟܠ ܟܡܐ ܕܢܦܫܐ ܬܬܓܠܐ ܒܦܓܪܐ ܒܝܕ<EOS>
ܡܝܬܪܘܬܗ̇ ܡܘܦܝܢ ܛ̈ܠܠܐ ܕܚ̈ܘܫܒܐ ܕܛܥܝܘܬܐ ܒܝܕ ܢܘܗܪܗ ܕܡܕܥܐ ܫܒܝܚܐ ܡܛܠ ܗܢܐ ܚܒ̈ܝܒܝ<EOS>
ܢܒܥܐ ܡܢ ܐܠܗܐ ܟܠ ܥܕܢ ܕܗܘ ܢܕܢܚ ܒܢ ܢܘܗܪܐ ܕܝܕܥܬܗ ܕܢܬܚܙܝ̈ܢ ܠܢ ܡܝܬܪ̈ܬܐ ܕܣܡ ܒܢ<EOS>
ܒܒܪܘܝܘܬܐ ܕܢܦܫܢ<EOS> ܘܟܡܐ ܕܣ̇ܦܩܝܢ ܐܢܬܘܢ ܚܒ̈ܝܒܝ ܠܐ ܬܗܡܘܢ ܡܢ ܥܡܠܐ ܕܝܘܠܦܢܐ<EOS> ܐܢ ܓܝܪ<EOS>
ܝܕܥܬܐ ܠܝܬ ܚܫܟܐ ܐܝܬܝܗ̇ ܟܠܗ̇ ܓܘܝܘܬܢ<EOS> ܒܝܕ ܝܘܠܦܢܐ ܕܝܢ ܐܦ ܗܘ ܪܥܝܢܢ ܡܬܟܢܫ ܠܘܬ ܢܦܫܗ<EOS>ܘܡܛܠ ܕܡܘܬܪ̈ܢ ܠܟܘܢ ܒܬܢܝܗܝܢ ܐ̇ܡܪ ܐܢܐ ܩܕܡܝܟܘܢ ܬܫ̈ܥܝܬܐ ܕܐܢܫ ܐܢܫ ܕܚܟܝܡܐ ܚܕ ܐܝܬ ܗܘܐ<EOS>ܘܡܛܠ ܕܠܐ ܢܬܥܘܟ ܡܢ ܝܘܠܦܢܐ ܐܗܡܝ ܡܢ ܕܢܥܡܪ ܒܓܘ ܡܕܝܢܬܐ ܘܠܒܪ ܡܢ ܫܘܪܐ ܒܢܐ ܠܗ ܩܠܝܬܐ<EOS>ܘܐܝܬ ܗܘܐ ܥܠ ܓܒܗ ܐܫܟܪܐ ܚܕܐ ܕܙܪܝܥܐ ܚ̈ܛܐ<EOS> ܘܐܡܝܢܐܝܬ ܥܠܝܗ̇ ܥ̇ܒܪ ܗܘܐ<EOS> ܟܕ ܕܝܢ ܐܢܫ ܡܢ<EOS>
ܒ̈ܢܝ ܡܕܝܢܬܗ ܫܐܠܗ ܕܐܢ ܫܘܚ ܙܪܥܗ̇ ܗܘ ܕܝܢ ܐܡܪ ܕܐܦ ܠܐ ܐܢ ܙܪܝܥܐ ܝ̇ܕܥ ܐܢܐ<EOS> ܚܙܘ ܟܡܐ<EOS>
ܡܘܬܪܐ ܪܚܡܬ ܝܘܠܦܢܐ ܠܢܦܫܐ<EOS> ܕܡܢ ܥܢܝܢܗ̇ ܐܡܝܢܐ ܕܒܝܘܠܦܢܐ ܠܐ ܝ̇ܗܒܐ ܠܪܥܝܢܐ ܕܢܦܗܐ ܠܒܪ<EOS>
ܡܢܗ ܐܢܐ ܕܝܢ ܐܦ ܡܚܙܐ ܚܙܐ ܠܝ ܓܒܪܐ ܕܗܘܐ ܥܘܡܪܗ ܒܝܬ ܡܐܬܝܢ ܒ̈ܢܝ ܐܢܫܐ<EOS> ܘܡܛܠ ܕܠܐ ܝܗܒ<EOS>
ܪܥܝܢܗ ܠܡܦܗܐ ܐܝܟ ܕܐ̇ܡܪܐ ܥܠܘܗܝ ܡܠܬܐ ܝܬܝܪ ܡܢ ܬܪ̈ܬܥܣܪܐ ܫ̈ܢܝܢ ܗܘܐ ܘܠܐ ܝܕܥ ܡܢܘ ܩܐܡ ܥܡܗ ܒܣܕܪܐ ܚܟܝܡܐ ܕܝܢ ܐܚܪܢܐ ܟܕ ܗܘܐ ܫܓܘܫܝܐ<EOS>
ܒܡܕܝܢܬܗ ܘܗܘ ܠܐ ܐܫܬܓܫ ܐ̇ܡܪ ܠܗ ܐܚܪܢܐ<EOS> ܡ̇ܢܘ ܕܟܠ ܐܢܫ ܫܓܝܫ ܘܐܢܬ ܒܗܝܠ ܐܢܬ<EOS> ܦܢܝ ܕܝܢ<EOS>
ܦܬܓܡܐ<EOS> ܕܟܡܐ ܠܡ ܙܒ̈ܢܝܢ ܐܦ ܒܚܠܡܐ ܚ̇ܙܝܬ ܕܐܝܟ ܗܢܐ ܫܓܘܫܝܐ<EOS> ܗ̇ܢܘܢ ܕܝܢ ܕܫܓܝܫܝܢ ܫܦܝܪ<EOS>
ܫܓܝܫܝܢ<EOS> ܡܛܠ ܕܣ̇ܒܪܝܢ ܕܒܥܠܘܝ ܩ̇ܝܡܝܢ<EOS> ܐܢܐ ܕܝܢ ܒܥܠܡܐ ܕܚܠܡܐ ܐܝܬܝ ܘܚܠܡܐ ܚܠܦ ܫܪܪܐ ܚ̇ܙܐ<EOS>
ܐܢܐ<EOS> ܥܢܐ ܕܝܢ ܘܐܡܪ ܠܗ ܗܘ ܕܫܐܠܗ<EOS> ܡܕܝܢ ܐܢܬ ܘ̇ܠܐ ܕܬܫܬܓܫ ܡܛܠ ܕܚܠܡܐ ܚ̇ܙܐ ܐܢܬ ܡܛܠ<EOS>
ܕܚ̈ܠܡܐ ܠܟܠ ܐܢܫ ܫ̇ܓܫܝܢ<EOS> ܥܢܐ ܘܐܡܪ<EOS> ܡܫܬܓܫ ܗ̇ܘܝܬ ܐܠܘ ܠܐ ܕܝ̇ܕܥ ܐܢܐ ܕܚܠܡܐ ܚ̇ܙܐ ܐܢܐ<EOS>ܟܠܗ ܓܝܪ ܕܡܫܬܓܫܝܢ ܒܢ̈ܝܢܫܐ ܡܛܠ ܕܣ̇ܒܪܝܢ ܕܫܪܪܐ ܚ̇ܙܝܢ ܒܥܠܡܐ<EOS> ܘܟܠܗ ܕܡܫܬܓܫ ܐܢܫ<EOS>
ܒܚ̈ܠܡܘܗܝ ܡܛܠ ܕܣ̇ܒܪ ܕܫܪܪܐ ܚ̇ܙܐ<EOS> ܐ̇ܬܝܐ ܕܝܢ ܥܝܪܘܬܐ ܫܪܝܪܬܐ ܕܢܘܚܡܐ<EOS> ܘܟܠ ܐܢܫ ܡܬܒܝܢ<EOS>
ܕܐܝܟ ܕܒܚܠܡܐ ܐܝܬܘܗܝ ܗܘܐ ܒܥܠܡܐ ܓܒܪܐ ܚܕ ܟܕ ܐܬܩܪܝ ܒܝܫܐܝܬ ܒܨܥܪܐ ܕܫܘܚܪ ܐ̈ܦܐ ܠܐ ܐܬܦܝܪ<EOS>
ܐܠܐ ܫܩܠ ܡܚܙܝܬܐ<EOS> ܘܟܕ ܚܐܪ ܒܗ̇ ܐܡܪ ܠܗ ܐܢܫ ܡܢ ܗܠܝܢ ܕܩ̇ܝܡܝܢ<EOS> ܕܡܢܝ ܥܠܬ ܚܝܪܟ ܕܒܗ̇<EOS>ܘܐܡܪ<EOS> ܕܐܢ ܒܫܪܪܐ ܐܝܬܝܗܝܢ ܐ̈ܦܝ ܐܝܟ ܕܐܡܪ ܡܨܥܪܢܝ ܠܐ ܙ݀ܕܝܩ ܠܝ ܕܐܬܚܡܬ ܡܛܠ ܕܫܪܪܐ ܐܡܪ<EOS>ܘܐܢ ܕܝܢ ܠܐ ܫܪܝܪܐ ܡܠܬܗ ܠܐ ܘ̇ܠܐ ܠܝ ܕܐܬܦܝܪ ܡܛܠ ܕܠܘ ܐܝܟ ܕܐܡܪ ܐܝܬܝ ܘܠܘ ܒܬܪ ܫܡܐ<EOS>
ܐ̇ܙܠ ܥܒܕܐ ܕܝ̇ܢܐ ܚܕ ܟܕ ܐܬܐܡܪ ܠܗ ܕܡܘܬܐ ܩ̇ܪܝܢ ܠܟ ܒܢܝ̈ܢܫܐ ܥܢܐ ܘܐܡܪ<EOS> ܘܡ̇ܢ ܢܬܠ ܠܝ<EOS>
ܕܠܐ ܐܣܒ ܒܐ̈ܦܐ ܓܒܪܐ ܚܕ ܝܕܝܥܐ ܟܕ ܡܦܝܣ ܗܘܐ ܠܐܝܢܐ ܕܐܝܬܘܗܝ ܬܚܝܬ ܫܘܠܛܢܗ ܥܠ ܐ̈ܦܝ<EOS>
ܨܒܘܬܐ ܫ̈ܢܝܐ ܥܣܪ ܘܠܐ ܐܬܛܦܝܣ ܠܗ ܘܗܘ ܥܕܟܝܠ ܒܒܣܝܡܘܬܐ ܡܚܡܣܢ ܗܘܐ ܐܡܪ ܠܗ ܐܢܫ ܡܢ<EOS>
ܪ̈ܚܡܘܗܝ<EOS> ܕܡܬܕܡܪ ܐܢܐ ܒܟ ܕܐܝܟܢ ܠܐ ܪܓܙܬ ܥܠܘܗܝ܇ ܕܒܗܢܐ ܟܠܗ ܢܘܓܪܐ ܕܦܝܣܐ ܠܐ ܫܡܥܟ<EOS> ܐ̇ܡܪ ܠܗ ܕܝܢ ܗ̇ܘ ܓܒܪܐ<EOS> ܕܠܐ ܬܬܕܡܪ ܒܝ ܕܐܓܪܬ ܠܗ ܪܘܚܝ<EOS>ܕܝܬܝܪ ܡܢ ܚܡܫܝܢ ܫ̈ܢܝܢ ܐܝܬ ܠܗ ܠܐܠܗܐ ܕܡܦܝܣ ܠܝ ܒܦܘ̈ܩܕܢܘܗܝ ܕܐܫܬܡܥ ܠܗ ܘܠܐ ܥܕܟܝܠ ܫܡܥܬܗ<EOS>
ܘܥܒܕܬ ܠܗ ܨܒܝܢܐ ܘܗܘ ܒܒܣܝܡܘܬܗ ܣܝܒܪܢܝ<EOS> ܘܐܢ ܠܐܠܗܐ ܠܐ ܫܡܥܬ ܡܬܕܡܪ ܐܢܬ ܥܠ ܒܪ ܐܢܫܐ ܕܠܐ<EOS>
ܫܡܥܢܝ ܐܘ ܥܠ ܕܐܓܪܬ ܪܘܚܝ ܥܣܪ ܫ̈ܢܝܢ ܘܠܐ ܪܓܙܬ ܨܝܕ ܒܪ ܐܢܫܐ ܕܐܟܘܬܝ ܐܢܫ ܕܝܢ ܡܢ ܩ̈ܕܝܫܐ<EOS>
ܟܕ ܐܬܡܚܝ ܐܝܟ ܕܠܬܒܪܐ ܕܪܓܠܐ ܘܚܙܝܗܝ ܐܚܪܢܐ ܕܠܐ ܐܬܚܡܬ ܥܠ ܡ̇ܢ ܕܡܚܝܗܝ ܐܡܪ ܠܗ ܕܐܝܟܢܐ<EOS>
ܕܟܕ ܗܕܐ ܟܠܗ̇ ܡܚܘܬܐ ܥܒܕ ܒܟ ܠܐ ܪܓܙܬ<EOS> ܐ̇ܡܪ ܠܗ ܗ̇ܘ ܩܕܝܫܐ<EOS> ܕܐܦ ܒܐܘܪܚܐ ܐܠܘ ܐ̇ܙܠ ܗܘ̇ܝܬ<EOS>
ܟܡܐ ܙܒ̈ܢܝܢ ܕܐܝܟ ܗܕܐ ܗ̇ܘܝܐ ܗܘܬ ܠܝ ܒܬܘܩܠܬܐ ܕܟܐܦܐ<EOS> ܐܦ ܗܫܐ ܚ̇ܫܒ ܐܢܐ ܠܝ ܕܟܐܦܐ ܗܘܬ ܠܝ<EOS>
ܘܐܬܬܩܠܬ ܒܗ̇ ܕܠܐ ܒܨܒܝܢܝ ܝܚܝܕܝܐ ܚܕ ܟܕ ܬܒܪ ܬܠܡܝܕܗ ܡܐܢܐ ܕܫ̇ܬܐ ܗܘܐ ܒܗ ܘܣܒܪ ܕܡܬܚܡܬ<EOS>
ܠܗ ܡܛܠ ܕܠܝܬ ܗܘܐ ܠܗ ܡܐܢܐ ܐܚܪܢܐ ܥܢܐ ܘܐܡܪ ܠܬܠܡܝܕܗ<EOS> ܠܐ ܬܬܥܝܩ ܒܗܕܐ ܡܛܠ ܕܠܘ ܡܕܡ ܕܠܐ<EOS>
ܡܬܬܒܪ ܐܬܬܒܪ<EOS> ܕܟܠ ܐܡܬܝ ܕܗܘ ܠܗܕܐ ܢܛܝܪ ܗܘܐ ܦܠܚܐ ܚܕ ܕܥܬܩ ܗܘܐ ܒܦܠܚܘܬܗ ܘܐܚܪܢܐ ܕܛܠܐ<EOS>
ܡܢܗ ܐܬܝܩܪ ܕܠܥܠ ܡܢܗ ܢܩܘܡ ܒܣܕܪܐ ܟܕ ܚܙܐܘܗܝ ܕܠܐ ܪܓܙ ܐܘ ܚܣܡ ܐܡܪ ܠܗܘܢ ܠܗ̇ܢܘܢ ܕܬܗܪܘ<EOS>
ܒܗ ܕܐܦܢ ܦܓܪܗ ܩܡ ܠܥܠ ܡܢܝ ܐܠܐ ܪܥܝܢܝ ܡܫܟܚ ܗܘ ܕܢܗܘܐ ܠܥܠ ܡܢܗ<EOS> ܚܙܘ ܕܝܢ ܕܐܦ ܗܝ ܐܣܬܐ<EOS>
ܕܐܦܕܢܐ ܠܥܠ ܡܢ ܟܠܢ ܩ̇ܝܡܐ ܘܠܐ ܚ̇ܣܡܝܢܢ ܒܗ̇<EOS> ܡܕܝܢ ܠܐ ܢܚܣܘܡ ܒܗܠܝܢ ܕܦܓܪܐ<EOS> ܐܠܐ ܒܗܕܐ ܐܢ<EOS>
ܪܒ ܚܕ ܡܢܢ ܡܢ ܚܒܪܗ ܒܚܟܡܬܐ<EOS> ܠܐ ܕܢܣܢܐ ܐܠܐ ܕܢܚܣܡ ܕܢܡܪܐ ܒܗ ܦܠܚܐ ܕܝܢ ܐܚܪܢܐ ܟܕ ܡܫܬܒܗܪ<EOS>
ܗܘܐ ܩܕܡ ܦܝܠܣܘܦܐ ܕܫ̈ܢܝܐ ܠܗ ܒܦܠܚܘܬܗ ܐܡܪ ܠܗ ܗ̇ܘ ܦܝܠܣܘܦܐ<EOS> ܕܐܝܬܝܟ ܦܠܚܐ ܐܝܬ ܠܟ ܫܢܝ̈ܐ<EOS> ܕܐܝܬܝܟ ܕܝܢ ܚܟܝܡܐ ܟܡܐ ܠܟ ܐܢܫ ܕܝܢ ܡܢ<EOS>
ܐ̈ܚܐ ܟܕ ܐܡܪ ܠܚܕ ܡܢ ܩ̈ܕܝܫܐ܇ ܕܐܪܒܥܝܢ ܠܗ ܫ̈ܢܝܐ ܒܩܠܪܘܣ ܐܡܪ ܠܗ<EOS> ܕܐܦ ܠܝ ܚܙܐ ܠܝ ܓܒܪܐ܇<EOS>
ܕܐܪܒܥܝܢ ܠܗ ܫ̈ܢܝܢ ܕܡܬܩܪܐ ܬܓܪܐ ܘܠܚܡܐ ܕܝܘܡܐ ܕܠܐ ܝܙܦܬܐ ܠܝܬ ܗܘܐ ܠܗ ܐܚܪܢܐ ܕܝܢ ܡܫܬܒܗܪ<EOS>
ܗܘܐ ܕܬܠܬܝܢ ܠܡ ܫ̈ܢܝܢ ܐܝܬ ܠܗ ܕܠܐ ܥܠ ܒܣܪܐ ܠܦܘܡܗ<EOS> ܐ̇ܡܪ ܠܗ ܕܝܢ ܗ̇ܘ ܛܘܒܢܐ<EOS> ܕܠܐ ܥܠ ܒܣܪܐ<EOS>
ܠܦܘܡܟ ܐܝܬ ܠܟ ܬܠܬܝܢ ܫ̈ܢܝܢ<EOS> ܕܠܐ ܢܦܩܬ ܠܘܛܬܐ ܡܢ ܦܘܡܟ ܟܡܐ ܠܟ<EOS> ܗ̇ܝ ܕܠܐ ܦܩܝܕܐ ܢܛܪܬ<EOS>
ܬܠܬܝܢ ܫ̈ܢܝܢ<EOS> ܗ̇ܝ ܕܝܢ ܕܐܬܦܩܕܬ ܒܟܠ ܙܘܗܪ̈ܝܢ ܐܪܐ ܢܛܝܪܐ ܠܟ ܐܦܢ ܫܒܬܐ ܕܝܘ̈ܡܬܐ ܛܘܒܢܐ<EOS>
ܚܕ ܕܐܝܬܘܗܝ ܗܘܐ ܒܝܬ ܐ̈ܚܐ ܣ̈ܓܝܐܐ ܘܢܘܓܪܐ ܕܫ̈ܢܝܐ ܗܘܐ ܒܥܘܡܪܗ ܟܕ ܫܩܠ ܐܢܫ ܡܢ ܗ̇ܢܘܢ<EOS>
ܕܛܠܝܢ ܡܢܗ ܒܬܘܠܡܕܐ ܡܐ̈ܢܐ ܕܛܪܩܝܢ ܡܢ ܕܝܠܗ ܘܐܬܐܡܪ ܠܗ ܡܢ ܐܚ̈ܘܗܝ ܕܦܠܢ ܡܐ̈ܢܐ ܕܛܒܝܢ ܡܢ<EOS>
ܕܝܠܟ ܫܩܠ ܐܡܪ ܕܐܦ ܗ̇ܘ ܕܫܩܠ ܗܕܡܝ ܐܝܬܘܗܝ<EOS> ܘܐܝܟܢܐ ܕܐܢ ܡܬܟܣܝܐ ܐܝܕܐ ܕܝܡܝܢܐ ܘܕܣܡܠܐ<EOS>
ܥܪܛܠܝܐ ܠܐ ܪܓ̇ܙܐ ܒܗ̇ܝ ܕܠܒܝܫܐ ܗܟܢܐ ܠܐ ܘ̇ܠܐ ܠܢ ܕܢܬܬܥܝܩ ܐܘ ܢܚܣܡ ܒܢܝܚܐ ܕܐܚܪ̈ܢܐ<EOS> ܐܢ<EOS>
ܓܝܪ ܐܢܐ ܐܣܒ ܐܢܘܢ ܐܢܢܩܐ ܕܗܘ ܢܬܐܠܨ ܗܘܐ<EOS> ܘܐܢ ܡܪܢ ܩܒܠ ܥܠܘܗܝ ܕܢܬܐܠܨ ܡܛܠ ܪܘܚܬܢ ܚܢܢ<EOS>
ܒ̇ܥܝܢ ܚܢܢ ܢܝܚܐ ܕܠܐܚܪ̈ܢܐ ܐ̇ܠܨ ܚܟܝܡܐ ܕܝܢ ܚܕ ܟܕ ܐܬܒܙܙ ܡܢܗ ܩܢܝܢܗ ܘܩܘܝ ܕܠܐ ܚܡܬܐ<EOS>
ܘܕܠܐ ܬܒܥܬܐ ܐ̇ܡܪ ܠܗ ܗ̇ܘ ܕܒܙܗ<EOS> ܡܛܠ ܡܢܐ ܕܠܐ ܚܡܬܐ ܐܝܬܝܟ ܠܘܬܝ<EOS> ܐ̇ܡܪ ܠܗ ܗܘ<EOS> ܚܫܝܒܬ ܠܝ<EOS>
ܡܘܬܐ܇ ܕܟܕ ܡܘܬܐ ܡܣܪܩ ܠܟܠ ܐܢܫ ܡܢ ܩܢܝ̈ܢܘܗܝ ܠܝܬ ܕܪܓܙ ܥܠܘܗܝ ܗܠܝܢ ܕܝܢ ܚ̈ܒܝܒܝ ܡܛܠ<EOS>
ܦܫܝܛܘܬܐ ܕܗܠܝܢ ܐܚ̈ܝܢ ܕܐܣܬܩܒܠܘ܇ ܕܠܐ ܡܠܝܐܝܬ ܐܣܬܟܠܘ ܗܠܝܢ ܕܩܕܡ ܥܕܢܐ ܐܬܐܡܪ ܕܠܐ ܢܛܠܘܡ<EOS>
ܨܒܝܢܗܘܢ ܛܒܐ ܨܒ̇ܝܬ ܕܐܘܬܪ ܬܪܥܝܬܗܘܢ ܒܬ̈ܫܥܝܬܐ ܕܡ̈ܠܐ܇<EOS>
ܕܥܠ ܗܠܝܢ ܐܢܫܐ ܐܬܐܡܪ<EOS> ܕܐܠܗܐ ܢܬܠ ܠܟܘܠܢ ܕܒܟܠܗ̇ ܡܝܬܪܘܬܐ ܢܦܫܢ ܬܬܕܪܫ<EOS> ܘܠܗ ܫܘܒܚܐ<EOS>
ܠܥܠܡܝܢ ܐܡܝܢ<EOS>ܫܠܡ ܡܐܡܪܐ ܕܬܪ̈ܝܢ ܥܠ ܦܘܪܫ ܚܫ̈ܐ ܕܢܦܫܐ ܘܥܠ ܥܠܬܐ ܕܙܘ̈ܥܝܗܘܢ ܘܕܐܝܠܝܢ<EOS>
ܐܢܘܢ ܕܟܝܢܗ̇ ܘܕܠܒܪ ܡܢ ܟܝܢܗ̇<EOS>ܬܘܒ<EOS>
ܡܡܠܠܐ ܕܬܠܬܐ<EOS>
ܠܥܕܢܐ ܕܝܢ ܐܚܪܢܐ ܟܕ ܥܠܢܢ ܠܘܬܗ ܘܨܠܝܢ ܫܪܝ ܕܢܐܡܪ ܠܢ<EOS> ܠܟܘܢ ܚ̈ܒܝܒܝ ܠܐ<EOS>
ܬܡܐܢ ܠܟܘܢ ܒܬܢܝܐ ܕܡܠܬܐ<EOS> ܐܠܐ ܡܛܠ ܕܒ̇ܥܐ ܐܢܐ ܕܢܗܝܪܐܝܬ ܬܣܬܟܠܘܢ ܐ̈ܢܝܢ ܡܬܥܨܐ ܐܢܐ ܠܡܬܢܐ<EOS>
ܢܝܫܐ ܟܕ ܗܕܐ ܠܚܘܒܟܘܢ ܡܪܬܐ ܐܢܐ ܠܡܣܬܟܠܘ<EOS> ܕܟܠ ܒܪܢܫܐ ܕܡܢ ܫܦܝܘܬܐ ܕܢܦܫܐ ܘܠܬܚܬ ܐܝܬܘܗܝ<EOS>
ܠܐ ܚܘܒܐ ܫܪܝܪܐ ܕܠܐ ܡܬܟܫܠ ܐܝܬ ܠܗ ܘܠܐ ܚܕܘܬܐ ܕܢ̇ܒܗܐ ܒܪܘܚ܇ ܐܝܕܐ ܕܠܘ ܦܓܪܐ ܡܬܝܕܥ ܡܢܗ̇<EOS>ܐܠܐ ܡܣܬܪܐ ܒܗܘܢܐ ܕܡܕܥܐ<EOS> ܘܠܐ ܬܘܒ ܐܝܬ ܠܗ ܦܘܪܣܐ ܕܢܪܓܫ ܒܝܕܥܬܐ ܕܐܪ̈ܙܐ ܕܥܠܡܐ ܐܚܪܢܐ܇ ܐܠܐ<EOS>
ܐܢ ܒܥܡܠܐ ܪܒܐ ܘܒܫܩܠ ܛܥܢܐ ܣܓܝܐܐ ܟܕ ܢܚܒ ܩܕܡܐܝܬ ܕܢܬܕܟܐ ܡܢ ܗܠܝܢ ܚ̈ܫܐ<EOS> ܗܠܝܢ ܓܝܪ ܚ̈ܫܐ<EOS>
ܚܒ̈ܝܒܝ ܣܡܝܘܬܐ ܐܢܘܢ ܕܡܕܥܐ<EOS> ܫܦܝܘܬܐ ܕܝܢ ܕܢܦܫܐ ܢܘܗܪܐ ܐܝܬܝܗ̇ ܕܝܕܥܬܗ̇<EOS> ܠܘ ܓܝܪ ܥܡ ܫܡܥܐ<EOS>
ܕܫ̈ܡܗܐ܇ ܝ̇ܕܥ ܠܗ ܐܢܫ ܐܪܙܗܘܢ<EOS> ܠܐ ܕܝܢ ܒܠܚܘܕ ܐܪܙܐ ܪܘܚܢܐ ܐܠܐ ܐܦ ܠܐ ܫܡ̈ܗܐ ܕܚܟܡܬܐ<EOS>
ܐܚܪܬܐ<EOS> ܐܦ ܫ̈ܡܗܐ ܓܝܪ ܕܥܩܪ̈ܐ ܟܠܢܫ ܫ̇ܡܥ<EOS> ܘܕܚܡܝܡܝܢ ܘܕܩܪܝܪܝܢ ܘܡ̇ܢܘ ܚܝܠܐ ܕܗܠܝܢ ܫ̈ܡܗܐ<EOS>
ܕܥܩܪ̈ܐ ܐܠܐ ܐܢ ܗ̇ܘ ܕܐܝܠܦ ܝܕܥܬܐ ܕܐܣܝܘܬܐ ܠܐ ܝ̇ܕܥ<EOS> ܐܦ ܒܚܟܡܬܐ ܬܘܒ ܕܟܠܕܝܘܬܐ ܡܫܬܡܗܝܢ<EOS>
ܫܡ̈ܗܐ ܕܟܘ̈ܟܒܐ ܘܡ̈ܠܘܫܐ ܕܐܬܪ̈ܘܬܐ<EOS> ܘܠܘ ܥܡ ܫܡܥܐ ܝ̇ܕܥ ܠܗ ܟܠ ܕܫ̇ܡܥ܇ ܡ̇ܢܘ ܐܪܙܐ ܕܗܠܝܢ<EOS>
ܫܡ̈ܗܐ<EOS> ܗܟܢܐ ܐܦ ܒܗܕܐ ܚܟܡܬܗ ܕܡܫܝܚܐ ܫܘܡܗܐ ܗܘ ܒܠܚܘܕ ܝܕܥܢܢ<EOS> ܗܐ ܓܝܪ ܫܡܥܢܝܗܝ ܠܣܓܝ<EOS>
ܫܘ̈ܦܪܐ ܕܚܟܡܬܐ ܦܘܠܘܣ ܕܐܡܪ ܥܠ ܐܠܗܐ ܐܒܐ ܕܒܗ ܠܡ ܟܣ̈ܝܢ<EOS>
ܟܠܗܝܢ ܣܝܡ̈ܬܐ ܕܚܟܡܬܐ ܘܕܝܕܥܬܐ <EOS> <EOS> ܫܡ̈ܗܐ ܕܣܝ̈ܡܬܐ ܫ̇ܡܥܝܢܢ<EOS> ܡ̇ܢܘ ܕܝܢ ܐܪܙܗܝܢ<EOS>
ܠܐ ܝ̇ܕܥܝܢܢ<EOS> ܘܠܘ ܡܐ ܕܐܡܪ ܐܢܫ ܣܝ̈ܡܬܐ ܕܥܠܡܐ ܐܚܪܢܐ܇ ܕܡܢܐ ܐ̈ܢܝܢ ܐ̇ܡܪ<EOS> ܘܬܘܒ ܡܐ ܕܐܡܪ<EOS>
ܥܬܝܪ ܒܝܕܥܬܐ ܦܘܠܘܣ ܕܚܟܡܬܐ ܡܡܠܠܝܢ ܚܢܢ ܒܓܡܝܪ̈ܐ܇ ܘܦܪܫ ܕܚܟܡܬܐ ܠܐ ܕܗܢܐ ܥܠܡܐܼ <EOS><EOS> ܕܐܝܬܝܗ̇ ܐܡܪ ܕܐܝܟܢܐ ܕܝܢ ܐܝܬܝܗ̇ ܘܒܐܝܠܝܢ ܐܪ̈ܙܐ ܠܐ ܦܫܩ<EOS> ܘܠܐ ܬܘܒ ܡܐ ܕܐܡܪ<EOS>
ܕܡܩܒܠܝܢܢ ܝܕܥܬܐ܇ ܡܢܐ ܗܝ ܐܦ ܗܝ ܝܕܥܬܐ ܐܡܪ ܐܘ ܕܒܐܝܠܝܢ ܐܪ̈ܙܐ ܢ̇ܒܗܐ<EOS> ܕܒܗܠܝܢ ܢܣܒܪ ܗ̇ܘ<EOS>
ܕܫ̇ܡܥ ܕܡܐ ܕܚܝܪܐ ܡܠܬܐ ܠܥܠܡܐ ܐܚܪܢܐ ܘܡܡܠܠܐ ܥܠܘܗܝ ܐܝܟ ܗ̇ܘ ܕܒܫܡܥܐ ܕܡ̈ܠܐ ܕܥܠܘܗܝ܇<EOS>
ܝ̇ܕܥ ܠܗ ܐܦ ܝܕܥܬܗܝܢ<EOS> ܐܢ ܕܝܢ ܡܢ ܫܦܝܘܬܐ ܕܢܦܫܐ ܘܠܥܠ ܢܗܘܐ ܒܪ ܐܢܫܐ ܠܐ ܗܘܐ ܒܠܚܘܕ<EOS>
ܕܢܣܬܟܠ ܡ̈ܠܐ ܕܚ̈ܝܐ ܚ̈ܕܬܐ ܡܫܟܚ ܐܠܐ ܐܦ ܩܪܝܒܐ ܕܐܠܗܐ ܗ̇ܘܐ ܒܓܠܝܢܐ ܕܐܪ̈ܙܐ<EOS> ܡܐ ܕܩܡ ܓܝܪ<EOS>
ܡܢ ܫܦܝܘܬܐ ܘܠܥܠ ܒܬܪܥܝܬܗ ܓܠܐ ܠܗ ܡܫܝܚܐ ܢܦܫܗ<EOS> ܟܠ ܕܝܢ ܕܡܢ ܫܦܝܘܬܐ ܘܠܬܚܬ ܐܝܬܘܗܝ ܠܐ<EOS>
ܡܬܓܠܐ ܠܗ ܡܫܝܚܐ ܒܝܕܥܬܗ<EOS> ܐܝܟ ܕܡܢ ܠܥܠ ܚܘ̇ܝܬ ܒܬܚܘܝܬܐ ܕܐܘܢܓܠܝܘܢ܇ ܕܡ̇ܢ ܕܐܝܬ ܠܡ ܠܘܬܗ<EOS>
ܦܘܩ̈ܕܢܝ ܘܢ̇ܛܪ ܠܗܘܢ܇ ܗ̇ܘ ܗܘ ܪܚܡ ܠܝ<EOS> ܗ̇ܘ ܕܝܢ ܕܡܚܒ ܠܝ ܢܬܪܚܡ ܡܢ ܐܒܝ<EOS> ܘܐܢܐ ܐܪܚܡܝܘܗܝ<EOS>
ܘܐܚܘܝܘܗܝ ܢܦܫܝ <EOS> <EOS> ܗܕܐ ܗܝ ܐܘܪܚܐ ܕܡܩܪܒܐ ܠܘܬ ܐܠܗܐ<EOS> ܗܢܘ ܫܒܝܠܐ ܕܒܗ ܐܢܫ ܪܕܐ<EOS>
ܨܝܕ ܡܫܝܚܐ<EOS> ܡܛܠ ܓܝܪ ܕܐܦ ܗܘ ܐܪܙܗ ܕܡܫܝܚܐ ܥܬܝܕ ܗܘ ܕܢܬܓܠܐ ܒܥܠܡܐ ܚܕܬܐ ܠܩ̈ܕܝܫܐ ܘܗܘ<EOS>
ܕܘܒܪܗܘܢ ܕܒܬܪ ܩܝܡܬܐ ܡܢ ܫܦܝܘܬܐ ܕܢܦܫܐ ܘܠܥܠ ܐܝܬܘܗܝ ܕܐܝܬܘܗܝ ܗ̇ܘ ܕܘܒܪܐ ܡܕܥܐ ܕܡܫܘܬܦ<EOS>
ܥܡ ܐܠܗܐ ܒܝܕܥܬܗ ܡܛܠ ܗܢܐ ܠܐ ܣ̇ܦܩ ܒܪܢܫܐ ܕܢܩܒܠ ܓܠܝܢܗ ܕܡܫܝܚܐ ܒܗܠܝܢ ܚ̈ܝܐ܇ ܐܠܐ ܐܢ<EOS>
ܐܫܬܡܥ ܠܦܘ̈ܩܕܢܘܗܝ<EOS> ܕܒܝܕ ܡܫܬܡܥܢܘܬܐ ܕܦܘ̈ܩܕܢܘܗܝ ܐܝܬܝܗ̇<EOS>
ܕܟܝܘܬܐ ܕܬܪܥܝܬܐ<EOS> ܘܐܢ ܐܢܫ ܡܬܦܠܓ ܥܠ ܗܠܝܢ ܐܝܬ ܠܗܝܢ ܣܗܕܘܬܐ ܟܠܗܘܢ ܒ̈ܢܝ ܐܢܫܐ<EOS> ܡܢܘ ܓܝܪ<EOS>
ܡܢ ܟܠ ܕܫܓܝܫ ܘܕܠܝܚ ܘܡܠܦܓ ܪܥܝܢܗ ܘܐܝܬܘܗܝ ܒܝܫܐ ܒܣܘܥܪ̈ܢܘܗܝ܇ ܐܬܓܠܝ ܥܠܘܗܝ ܡܫܝܚܐ ܒܝܕܥܬܐ<EOS>
ܕܐܪܙܗ<EOS> ܘܡܢܘ ܐܬܒܛܠ ܠܗ ܕܢܫܥܒܕ ܢܦܫܗ ܠܢܡܘܣܗ ܕܡܫܝܚܐ ܒܟܠܗ̇ ܡܟܝܟܘܬ ܪܥܝܢܐ܇ ܘܠܐ ܢܗܪܬ<EOS>
ܬܪܥܝܬܗ ܒܣܒܪܐ ܕܐܠܗܐ<EOS> ܘܡܢܘ ܝܨܦ ܕܢܕܟܐ ܪܥܝܢܗ ܡܢ ܒܝ̈ܫܬܐ܇ ܘܠܐ ܚܕܝܬ ܢܦܫܗ ܒܐܠܗܐ<EOS> ܐܢ ܕܝܢ<EOS>
ܡܬܩܪܒ ܐܢܫ ܠܥܡܠܐ ܕܝܘܠܦܢܐ ܡܫܟܚ ܕܢܕܥ ܣ̈ܓܝܐܬܐ ܡܢ ܐܢܫܐ ܕܩܒܠܘ ܡܘܗܒܬܐ ܡܢ ܐܠܗܐ<EOS>ܐܘܛܪܦܝܣ ܐ̇ܡܪ<EOS> ܘܗܐ ܣܓܝܐܝܢ ܐܢܘܢ ܕܥܡܝܠܝܢ ܒܕܘܒܪ̈ܐ ܘܚܟܡܬܐ ܕܣܘܟܠܐ ܠܝܬ<EOS>
ܠܗܘܢ<EOS>ܝܚܝܕܝܐ ܐ̇ܡܪ<EOS> ܘܡܢܐ ܐܝܬ ܕܡܝܬܪܐ ܡܢ ܗܕܐ܇ ܕܫܕܘ ܡܢܗܘܢ ܪ̈ܓܝܓܬܐ ܕܦܓܪܐ<EOS>ܕܐܢ ܕܟܝܢ ܐܦ ܡܢ ܚ̈ܫܐ ܕܠܓܘ ܫܪܝܪܐܝܬ ܡܠܝܢ ܐܢܘܢ ܚܕܘܬܐ ܒܬܪܥܝܬܐ ܛܒܬܐ ܕܣܒܪܗܘܢ<EOS> ܘܡܛܠ<EOS>
ܕܐ̇ܬܝܬ ܠܝ ܠܗܢܐ ܫܪܒܐ ܨ̇ܒܐ ܐܢܐ ܕܐܚܘܐ ܒܡܠܬܝ ܕܡ̇ܢܘ ܗܢܐ ܕܘܒܪܐ ܕܥܡܠܐ ܘܡܢ ܐܝܕܐ ܥܠܬܐ<EOS>
ܗ̇ܘܐ ܒܐܢܫ ܐܢܫ<EOS> ܩܕܡܐܝܬ ܕܝܢ ܕܥܘ ܕܗܢܐ ܥܡܠܐ ܠܐ ܦܓܪܢܝܐ ܗܘ ܘܠܐ ܢܦܫܢܝܐ<EOS> ܠܐ ܦܓܪܢܝܐ ܡܛܠ<EOS>
ܕܠܘ ܒܒܝ̈ܫܬܐ ܕܦܓܪܐ ܩܐܡ<EOS> ܘܠܐ ܢܦܫܢܝܐ ܡܛܠ ܕܠܘ ܚ̈ܫܐ ܕܠܓܘ ܡܒܛܠ<EOS> ܘܠܐ ܠܗܠܝܢ ܥܡ̈ܠܐ ܡܬܕܢܐ<EOS>
ܟܝܢܐ ܕܢܦܫܐ ܗܫܐ ܕܝܢ ܕܐܡ̇ܪܬ ܡ̇ܢܘ ܛܟܣܗ ܫܡܥ ܡܢܐ ܗܝ ܥܠܬܗ<EOS> ܗܘ ܗܟܝܠ ܗܢܐ ܥܡܠܐ ܩܘܡܐ<EOS>
ܕܪ̈ܓܠܐ<EOS> ܫܗܪܐ ܕܥ̈ܝܢܐ<EOS> ܚܦܝܝܘܬܐ ܕܠܐ ܣܐܘܢܐ<EOS> ܨܘܡܐ ܕܡܢ ܡܐ̈ܟܠܬܐ<EOS> ܥܡ ܫܘܢ̈ܩܐ ܐܚܪ̈ܢܐ ܗܠܝܢ<EOS>
ܠܘ ܡܢ ܝܕܥܬܐ ܗ̇ܘܝܢ ܐܠܐ ܡܢ ܪܬܚܐ ܕܪܥܝܢܐ<EOS> ܗܘ ܕܝܢ ܪܬܚܐ ܡܫܪܐ ܕܢܗܘܐ ܒܪܥܝܢܐ ܡܢ ܗ̇ܝ<EOS>
ܕܝܗܒܬ ܠܗ ܛܝܒܘܬܐ܇ ܕܢܪܓܫ ܕܐܝܬ ܣܒܪܐ ܐܚܪܢܐ<EOS> ܘܡܢ ܥܠܬܐ ܕܕܚܠܬܐ ܕܫܘܢܩܐ ܕܓܗܢܐ ܡܫܪܐ ܕܢܒܣܐ<EOS>
ܒܗܠܝܢ ܘܢܚܒ ܗܠܝܢ ܕܡ̈ܠܝܟܢ<EOS> ܘܒܗܕܐ ܥܠܬܐ ܪܬ̇ܚ ܠܗ ܪܥܝܢܐ<EOS>
ܕܢܫܢܩ ܦܓܪܗ<EOS> ܡܫܢܩ ܕܝܢ ܦܓܪܗ ܡܢ ܗܠܝܢ ܚܘ̈ܫܒܐ ܕܐ̇ܡܪ ܐܢܐ<EOS> ܕܟܕ ܪܢ̇ܐ ܒܫܘܢܩܐ ܕܥܬܝܕ ܒܝܕ<EOS>
ܫܘܢܩܐ ܕܦܓܪܗ ܕܗܪܟܐ ܒ̇ܥܐ ܕܢܬܦܨܐ ܡܢ ܗ̇ܘ ܫܘܢܩܐ<EOS> ܗܢܐ ܕܝܢ ܥܡܠܐ ܠܘ ܝܕܥܬܐ ܛܥܝܢܐ ܠܗ ܐܠܐ<EOS>
ܪܬܚܐ ܕܚܘܒܗ<EOS> ܕܐܢ ܓܕܫܬ ܘܗܘܐ ܫܗܝܐ ܠܪܬܚܗ ܡܫܪܐ ܠܗ ܕܢܬܪܦܐ ܡܢ ܥܡܠܗ<EOS> ܐܢ ܗܘ ܕܝܢ ܕܐܬܓܪܕܝ<EOS>
ܠܗ ܪܬܚܐ ܡܢ ܪܥܝܢܗ ܘܡܢ ܥܡܠܗ ܠܐ ܐܫܬܚܠܦ ܠܘ ܒܚܘܒܐ ܡܟܝܠ ܡܣܝܒܪ ܠܗ ܠܥܡܠܗ ܐܠܐ ܒܬܚܡܨܬܐ<EOS>
ܕܒ̈ܢܝ ܐܢܫܐ ܘܒܩܢܛܐ ܕܕܚܘܠܬܢܘܬܐ ܕܠܐ ܢܫܪܐ ܢܡܘܣܗ<EOS> ܗܢܐ ܕܝܢ ܥܡܠܐ ܠܒܢ̈ܝܢܫܐ ܦܓܪ̈ܢܐ ܙܕܝܩ<EOS>
ܠܢ̈ܦܫܢܐ ܒܣܐ<EOS> ܠܐܢܫܐ ܕܝܢ ܪ̈ܘܚܢܐ ܟܠܡܕܡ ܕܗ̇ܘܐ ܒܫܡ ܡܫܝܚܐ ܡܩܒܠ ܗܘ ܥܠܝܗܘܢ<EOS> ܐܝܟ ܡܐ ܕܐܦ<EOS>
ܗܘ ܝܫܘܥ ܡܫܝܚܐ ܡܪܢ ܠܟܠܗ̇ ܡܚܝܠܘܬܐ ܝܗܒ ܐܝܕܐ ܕܣܒܪܐ܇ ܒܐܓܪܐ ܕܐܫܬܘܕܝ ܥܠ ܟܠ ܨܒܘ ܕܡܣܬܥܪܐ<EOS>
ܒܫܡܗ ܐ̇ܡܪ ܕܝܢ ܡܛܠ ܡܢܐ ܪܒ ܒܥ̈ܝܢܝ ܗ̇ܢܘܢ ܕܦܓܪ̈ܢܝܢ ܒܪܥܝܢܐ܇ ܘܒܣܐ ܒܥ̈ܝܢܝ ܗ̇ܢܘܢ<EOS>
ܕܢܦܫܢܝܢ ܒܚܟܡܬܐ<EOS> ܡܛܠ ܕܟܠ ܕܐܝܬܘܗܝ ܦܓܪܢܐ ܒܬܪܥܝܬܗ ܠܒܪ ܡܢ ܡܕܡ ܕܡܬܚܙܐ ܒܦܓܪܐ ܠܐ ܝ̇ܕܥ<EOS>ܘܡܛܠ ܕܚ̇ܙܐ ܠܗ ܠܦܓܪܐ ܕܐܠܝܨ ܒܡܕܡ ܕܗܘ ܡܢܚ ܒܗ ܬ̇ܡܗ ܠܗ ܒܓܒܪܐ ܕܥܡܝܠ<EOS> ܘܡܛܠ ܕܫܛ ܐ̈ܢܝܢ<EOS>
ܠܨܒ̈ܘܬܐ ܕܗܘ ܡܚܒ ܠܗܝܢ ܣܒܪ ܠܗ ܕܗܢܐ ܗܘ ܣܟܐ ܕܙܕܝܩܘܬܐ<EOS> ܘܡܛܠ ܗܢܐ ܡܣܬܒܪ ܥܡܠܐ ܕܦܓܪܐ<EOS>
ܕܙܕܝܩ ܒܥ̈ܝܢܝ ܒ̈ܢܝ ܐܢܫܐ<EOS> ܕܐܝܟ ܗܟܢ ܓܝܪ ܐܦ ܦܪ̈ܝܫܐ ܗܘܘ<EOS> ܕܟܕ ܡܢ ܥܡܐ ܢܦܫܗܘܢ ܦܪܫܘ ܒܝܕ<EOS>
ܬܟܣܝܬܐ ܘܣܐܘܢܐ ܡܫܚܠܦܐ ܥܡ ܨܘܡܐ ܡܬܚܡܐ ܙܕܝܩ̈ܐ ܒܥ̈ܝܢܝ ܥܡܐ ܚܫܝܒܝܢ ܗܘܘ<EOS> ܡܪܢ ܕܝܢ ܕܢܦܪܣܐ<EOS>
ܠܓܘܝܘܬܗܘܢ ܕܠܐ ܫܠܡܐ ܠܒܪܝܘܬܗܘܢ ܐܡܪ ܕܐܢܬܘܢ ܐܢܘܢ ܕܡܙܕܩܝܢ ܢܦܫܗܘܢ ܒܥ̈ܝܢܝ ܒܢ̈ܝܢܫܐ<EOS>ܐܠܗܐ ܕܝܢ ܝ̇ܕܥ ܕܒܠܒ̈ܘܬܐ<EOS> ܕܡܕܡ ܕܪܡ ܒܝܬ ܒ̈ܢܝ ܐܢܫܐ ܩܕܡ ܐܠܗܐ ܢܕܝܕ ܗܘ <EOS> <EOS>ܐܣܟܡܟܘܢ ܠܡ ܒܪܝܐ ܕܒܗ ܡܬܚܙܝܢ ܐܢܬܘܢ ܠܒ̈ܢܝ ܐܢܫܐ ܐܝܟ<EOS>
ܙܕܝ̈ܩܐ ܐܠܗܐ ܠܘ ܐܝܟ ܒܢ̈ܝܢܫܐ ܕܠܒܪ ܚ̇ܙܐ ܐܠܐ ܒܕܠܓܘ ܡܬܒܩܐ<EOS> ܘܡܛܘܠ ܕܚ̇ܙܐ ܠܒ̈ܘܬܟܘܢ ܕܠܐ<EOS>
ܕܟܝ̈ܢ ܩܕܡܘܗܝ ܐܦ ܗ̇ܘ ܡܕܡ ܕܒܗ ܒܥ̈ܝܢܝ ܒ̈ܢܝ ܐܢܫܐ ܪܘܪܒܝܢ ܐܢܬܘܢ ܩܕܡܘܗܝ ܢܕܝܕ ܗܘ ܒ̈ܢܝ<EOS>
ܐܢܫܐ ܕܝܢ ܕܢܦܫܢܝܢ ܒܚܟܡܬܐ ܡܢ ܗܕܐ ܥܠܬܐ ܒ̇ܣܝܢ ܒܥܡܠܐ ܕܦܓܪܐ<EOS> ܡܛܠ ܕܬܪܥܝܬܗܘܢ ܒܝܘܠܦܢܐ<EOS>
ܡܕܪܫܐ ܒܝܕ ܚܟܡܬܐ ܕܡܣܒܪܢܘܬܗܘܢ ܫܛܘܗܝ ܠܥܡܠܐ ܕܠܒܪ ܓܒܪܐ ܕܝܢ ܪܘܚܢܐ ܡܛܠ ܕܒܐܠܗܐ ܡܣܒܗܐ<EOS>
ܟܠܗ̇ ܬܪܥܝܬܗ ܒܐܠܗܐ ܡܬܕܡܐ<EOS> ܘܡܛܠ ܕܠܟܠ ܐܢܫ ܒܡܫܘܚܬܗ ܝ̇ܕܥ ܠܗ ܡܢ ܟܠ ܐܢܫ ܟܠ ܦܘܪ̈ܫܢܝܢ<EOS>
ܡܩܒܠ ܪܥܝܢܗ ܒܩܘܠܣܗܘܢ ܘܡܛܠ ܕܗܢܘܢ ܬܪ̈ܝܢ ܛܟ̈ܣܝܢ ܦܓܪ̈ܢܐ ܘܢ̈ܦܫܢܐ ܠܬܚܬ ܡܢ ܫܦܝܘܬܐ<EOS>
ܐܢܘܢ ܗܢܘܢ ܥܕܘ̈ܠܐ ܘܗܢܘܢ ܪ̈ܫܘܝܐ<EOS> ܗܢܘܢ ܥܒܝܕܝܢ ܕܝ̈ܢܐ ܠܥܒ̈ܕܐ ܕܟܠܢܫ ܘܐܝܟ ܕܠܡܐܡܪ ܡܕܡ<EOS>
ܠܐ ܫ̇ܦܪ ܠܗܘܢ ܐܠܐ ܨܒܝܢܐ ܕܬܪܥܝܬܗܘܢ<EOS> ܥܠܬܐ ܕܝܢ ܕܨܒܝܢܐ ܕܬܪܥܝܬܗܘܢ ܒܠܚܘܕ ܫܦܝܪ ܠܗܘܢ ܗܕܐ<EOS>
ܗܝ ܡܛܠ ܕܣ̇ܒܪܝܢ ܕܗ̇ܘ ܡܕܡ ܕܠܒܝܟܝܢ ܗܘܝܘ ܙܕܝܩܘܬܐ ܘܚܟܡܬܐ ܕܟܠܡܕܡ<EOS>ܐܘܛܪܦܝܣ ܐ̇ܡܪ<EOS> ܡܛܠ ܕܙܒ̈ܢܬܐ ܐܡܪܬ ܕܟܠ ܡ̇ܢ ܕܐܝܬܘܗܝ ܪܥܝܢܗ ܡܢ ܫܦܝܘܬܐ<EOS>
ܘܠܬܚܬ ܠܐ ܡܣܬܟܠ ܡܐ ܕܫ̇ܡܥ ܪܙܐ ܕܥܠܡܐ ܐܚܪܢܐ ܨ̇ܒܝܢ ܚܢܢ ܕܬܦܫܩ ܠܢ ܕܐܝܕܐ ܥܠܬܐ ܐܝܬܝܗ̇<EOS>
ܕܠܐ ܢܣܬܟܠ<EOS>ܝܚܝܕܝܐ ܐ̇ܡܪ<EOS> ܣܝܡܘ ܒܠܟܘܢ ܚ̈ܒܝܒܝ ܕܡܘܠܕܐ ܕܫܪܪܐ ܕܒܪܢܫܢ ܕܫܪܪܐ ܡܢ<EOS>
ܫܦܝܘܬܐ ܘܠܥܠ ܐܝܬܘܗܝ<EOS> ܡܛܠ ܕܐܦ ܗܝ ܡܥܡܘܕܝܬܐ ܕܐܬܣܝܡܬ ܕܬܗܘܐ ܛܘܦܣܐ ܠܗ̇ܘ ܡܘܠܕܐ ܚܕܬܐ ܕܒܬܪ<EOS>
ܩܝܡܬܐ ܡܢ ܕܟܝܘܬܐ ܘܠܥܠ ܐܝܬܝܗ<EOS> ܘܐܦ ܗ̇ܘ ܬܘܒ ܡܘܠܕܐ ܫܪܝܪܐ ܕܢܘܚܡܐ ܠܥܠ ܡܢ ܕܟܝܘܬܐ<EOS>
ܐܝܬܘܗܝ<EOS> ܐܠܐ ܕܡܠܝܐܝܬ ܬܕܥܘܢ ܣܝܡܘ ܒܠܟܘܢ ܡܕܡ ܕܐ̇ܡܪ ܐܢܐ<EOS> ܣܝܡܘ ܠܡܥܡܘܕܝܬܐ ܘܠܩܝܡܬܐ<EOS>
ܘܠܫܦܝܘܬܐ ܡܛܠ ܕܚܕ ܗܘ ܐܪܙܗܝܢ ܒܕܡܘܬ ܫܠܝܬܐ<EOS> ܕܐܝܟܢܐ<EOS>
ܕܫܘܪܝ ܡܘܠܕܗ ܕܒܪܢܫܐ ܕܦܓܪܐ ܗ̇ܝ ܕܢܦܘܩ ܡܢ ܫܠܝܬܐ ܐܝܬܘܗܝ ܘܢܗܘܐ ܒܕܘܒܪܐ ܕܚ̈ܝܐ ܗܠܝܢ<EOS>
ܗܟܢܐ ܡܘܠܕܐ ܚܬܝܬܐ ܕܒܪܢܫܢ ܕܫܪܪܐ܇ ܗ̇ܝ ܕܠܐ ܢܗܘܐ ܚܒܝܫ ܒܗ̇ ܒܕܟܝܘܬܐ ܒܠܚܘܕ ܐܝܬܘܗܝ܇ ܐܠܐ<EOS>
ܟܕ ܢܦܘܩ ܡܢ ܫܦܝܘܬܐ ܘܢܗܘܐ ܒܝܕܥܬܐ ܕܚܝ̈ܐ ܕܗ̇ܘ ܥܠܡܐ<EOS> ܘܐܝܟܢܐ ܕܫܠܝܬܐ ܡܨܥܝܬܐ ܥܒܝܕܐ<EOS>
ܠܥܘܠܐ ܒܝܬ ܚܝ̈ܐ ܕܟܪܣܐ ܠܚܝ̈ܐ ܕܥܠܡܐ ܗܢܐ ܕܡܢ ܫܠܝܬܐ ܢܦܘܩ ܘܢܐܬܐ ܠܗܠܝܢ ܚܝ̈ܐ ܗܟܢܐ<EOS>
ܫܦܝܘܬܐ ܡܨܥܝܬܐ ܥܒܝܕܐ ܠܒܪܢܫܢ ܟܣܝܐ܇ ܒܝܬ ܕܘܒܪܐ ܫܦܝܪܐ ܕܚ̈ܝܐ ܗܠܝܢ ܕܡܢܗ̇ ܢܦܘܩ ܘܢܥܘܠ<EOS>
ܠܚ̈ܝܐ ܕܫܪܪܐ ܕܗ̇ܘ ܡܕܥܐ ܕܝܕܥܬܐ ܕܥܠܡܐ ܪܘܚܢܐ<EOS> ܘܐܝܟܢܐ ܕܠܐ ܡܨܝܐ ܕܢܪܓܫ ܐܘ ܢܚܙܐ ܒܪܢܫܐ<EOS>
ܓܘ̈ܢܐ ܕܗܕܐ ܒܪܝܬܐ ܐܠܐ ܠܘܩܕܡ ܐܬܝܠܕ ܡܢ ܫܠܝܬܗ ܗܟܢܐ ܠܐ ܡܨܐ ܒܪܢܫܐ ܕܢܪܓܫ ܘܢܣܬܟܠ ܐܪܙܗ<EOS>
ܕܥܠܡܐ ܪܘܚܢܐ܇ ܐܠܐ ܠܘܩܕܡ ܐܬܕܟܝ ܡܢ ܟܠܗ̇ ܬܡܣܘܬܐ܇ ܘܫܒܩܗ̇ ܠܕܟܝܘܬܐ ܕܥܒ̈ܕܐ܇ ܘܩܡ ܒܚ̈ܝܐ<EOS>
ܕܝܕܥܬܐ<EOS> ܘܡܛܠ ܕܚ̈ܕܚܕܢܐ ܐܢܘܢ ܕܫܘܘ ܒܝܕ ܥܘܕܪܢܐ ܐܠܗܝܐ ܕܢܬܕܟܘܢ ܡܢ ܬܡܣܘ݈ܬܐ ܕܒܝ̈ܫܬܐ<EOS>
ܡܛܠ ܗܢܐ ܚ̈ܕܚܕܢܐ ܐܢܘܢ ܕܐܪܓܫܘ ܒܚܟܡܬܐ ܕܥܠܡܐ ܚܕܬܐ ܐܬܥܠܐ ܕܝܢ ܗܫܐ ܒܡܠܬܝ ܠܢܝܫܐ ܪܡܐ<EOS>
ܘܒܙܥܘܪ̈ܝܬܐ ܐܚܒܘܫ ܠܣ̈ܓܝܐܬܐ<EOS> ܡܢ ܫܦܝܘܬܐ ܗܟܝܠ ܘܠܥܠ ܚ̈ܝܐ ܐܢܘܢ ܐܚܪ̈ܢܐ ܕܒܬܪ ܢܘܚܡܐ<EOS>ܘܕܘܒܪܐ ܗܘ ܕܒܪ ܐܢܫܐ ܚܕܬܐ ܠܐ ܒܥ̈ܒܕܐ ܐܠܐ ܒܝܕܥܬܐ<EOS> ܥ̈ܒܕܐ ܓܝܪ ܫܦܝܪ̈ܐ ܠܬܚܬ ܡܢ ܕܟܝܘܬܐ<EOS>
ܐܢܘܢ ܒܗ̇ܢܘܢ ܚ̈ܝܐ<EOS> ܘܥܕܡܐ ܠܕܟܝܘܬܐ ܕܪܥܝܢܐ ܐܝܬܘܗܝ ܬܚܘܡܐ ܕܟܠܗ ܚܝܠܐ ܕܢܡܘܣܐ ܕܟܝܢܐ<EOS>
ܘܕܟܬܒܐ<EOS> ܡܢ ܕܟܝܘܬܐ ܕܝܢ ܘܠܥܠ ܕܘܒܪܐ ܗܘ ܪܘܚܢܐ<EOS> ܡܬܩܪܐ ܕܝܢ ܪܘܚܢܐ ܠܘ ܡܛܠ ܕܚܬܝܬܐܝܬ<EOS>
ܐܬܓܡܪ ܠܗ ܒܪܘܚ ܗܪܟܐ<EOS> ܗܕܐ ܓܝܪ ܒܠܥܕ ܥܠܡܐ ܚܕܬܐ ܠܐ ܝܗܝܒܐ<EOS> ܐܠܐ ܡܬܩܪܐ ܪܘܚܢܐ ܡܛܠ ܕܡܬܙܝܥ<EOS>
ܒܝܕܥܬܐ ܕܥܠܝܐ ܡܢ ܛܟܣܐ ܢܦܫܢܝܐ ܕܣܝܡ ܒܦܓܪܐ<EOS> ܒܪܘܚܢܘܬܐ ܓܝܪ ܚܬܝܬܬܐ ܘܠܐ ܐܢܫ ܡܢ ܕܐܬܒܪܝ ܥܠܡܐ ܐܬܕܒܪ ܐܠܐ ܒܠܚܘܕ ܝܫܘܥ ܡܫܝܚܐ ܡܪܢ<EOS>ܐܘܣܒܝܣ ܐ̇ܡܪ<EOS> ܘܡܢܐ ܗܘܐ ܛܟܣܐ ܕܕܘܒܪܐ ܕܟܐ̈ܢܐ ܩ̈ܕܡܝܐ<EOS>ܝܚܝܕܝܐ ܐ̇ܡܪ<EOS> ܒܙܕܝܩܘܬܐ ܕܥ̈ܒܕܐ ܫܦܝܪ̈ܐ ܐܬܗܦܟܘ<EOS> ܟܕ ܟܠܗ̇ ܟܐܢܘܬܗܘܢ ܥܕܡܐ<EOS>
ܠܕܟܝܘܬܐ ܕܪܥܝܢܐ ܡܬܡܬܚܐ ܗܘܬ ܘܟܕܘ<EOS> ܡܛܠ ܕܐܦܠܐ ܗܘ ܢܡܘܣܐ ܟܝܢܝܐ ܕܣܝܡ ܗܘܐ ܒܗܘܢ ܡܕܡ ܐܚܪܝܢ<EOS>
ܡܨܐ ܗܘܐ ܒܚܝܠܐ܇ ܐܠܐ ܠܡܠܦܘ ܠܬܪܥܝܬܐ ܠܡܦܪܫ ܒܝܬ ܛܒܬܐ ܠܒܝܫܬܐ<EOS> ܐܦܠܐ ܓܝܪ ܐܠܗܐ ܟܕ ܡܬܢܐ<EOS>
ܥ̈ܒܕܐ ܛܒ̈ܐ ܒܚܙܩܝܐܝܠ ܪܘܚܢܐ ܩ̇ܪܐ ܠܗ̇ܘ ܕܓ̇ܡܪ ܠܗܘܢ<EOS> ܐܠܐ ܡ̇ܢ ܕܗܠܝܢ ܠܡ ܥ̇ܒܕ ܙܕܝܩܐ ܗܘ<EOS>
<EOS> <EOS> ܪܘܚܢܐ ܓܝܪ ܘܠܐ ܒܕܘܟ ܫܡܗܬ ܕܝܬܩܐ ܥܬܝܩܬܐ ܠܒܪ ܐܢܫܐ<EOS> ܠܐ ܓܝܪ ܣ̇ܦܩܝܢ<EOS>
ܒܢ̈ܝܢܫܐ ܠܡܬܥܠܝܘ ܠܥܠ ܡܢ ܕܟܝܘܬܐ ܕܪܥܝܢܐ ܒܗܠܝܢ ܚ̈ܝܐ܇ ܐܠܐ ܐܢ ܩܒܠ ܒܪܢܫܐ ܓܠܝܢܐ ܐܠܗܝܐ<EOS>ܟܡܐ ܓܝܪ ܢܣܦܩ ܠܡܬܪܥ ܣܝ̈ܓܐ ܕܩ̇ܝܡܝܢ ܒܝܬ ܠܗ ܘܠܕܟܝܘܬܐ<EOS> ܣܝ̈ܓܐ ܕܝܢ ܩ̇ܪܐ ܐܢܐ ܠܥ̈ܒܕܐ<EOS>
ܒ̈ܝܫܐ ܘܠܚ̈ܫܐ ܣ̈ܢܝܐ ܘܠܡܚ̈ܫܒܬܐ ܛܡ̈ܐܬܐ܇ ܕܐܝܟ ܣܝ̈ܓܐ ܩ̇ܝܡܝܢ ܒܐ̈ܦܝ ܪܥܝܢܗ ܕܒܪ ܐܢܫܐ<EOS>ܘܟܡܐ ܠܟܡܐ ܢܣܦܩ ܠܡܬܪܥ ܐܢܘܢ܇ ܘܢܗܘܐ ܠܒܪ ܡܢܗܘܢ ܒܚܙܬܐ ܫܪܝܪܬܐ ܕܗ̇ܘ ܥܠܡܐ<EOS> ܐܝܬ ܓܝܪ ܕܬ̇ܪܥ<EOS>
ܣܝܓܐ ܕܙܢܝܘܬܐ܇ ܘܣܝܓܐ ܗܝ ܒܐ̈ܦܝ ܪܥܝܢܗ ܒܝܫܘܬܐ<EOS> ܐܝܬ ܕܬ̇ܪܥ ܣܝܓܐ ܕܪܚܡܬ ܟܣܦܐ ܘܚܣܡܐ ܐܝܟ<EOS>
ܣܝܓܐ ܩܐܡ ܒܐ̈ܦܝ ܡܕܥܗ<EOS> ܥܡ ܐܚܪ̈ܢܝܬܐ ܕܠܐ ܟܠܗܝܢ ܢܬܢܐ<EOS> ܘܕܠܟܠ ܚܕ ܚܕ ܡܢܗܘܢ ܢܬܪܘܥ ܒܪܢܫܐ<EOS>
ܘܢܦܘܩ ܢܗܘܐ ܠܒܪ ܡܢ ܟܠܗܘܢ ܠܐ ܣ̇ܒܪ ܐܢܐ ܕܣ̇ܦܩ ܟܝܢܗ ܒܠܥܕ ܥܘܕܪܢܐ ܕܐܠܗܐ<EOS> ܐܢ ܕܝܢ ܢܬܪܘܥ<EOS>
ܠܟܠܗܘܢ ܘܢܗܘܐ ܠܒܪ ܡܢܗܘܢ ܫܒܩܗ ܠܕܘܒܪܗ ܕܗܢܐ ܥܠܡܐ ܘܫܪܝ ܒܕܘܒܪܗ ܕܗ̇ܘ ܥܠܡܐ<EOS> ܕܐܝܬܘܗܝ<EOS>
ܕܘܒܪܗ ܚܙܝܐ ܫܪܝܪܐ ܕܐܪ̈ܙܘܗܝ<EOS> ܝܫܘܥ ܕܝܢ ܡܪܢ ܠܥܠ ܡܢ<EOS>
ܕܟܝܘܬܐ ܕܪܥܝܢܐ ܫܪܝ ܠܡܕܝܪܘ ܒܗ̈ܠܟܬܗ ܫܒ̈ܝܚܬܐ<EOS> ܠܐ ܓܝܪ ܐܦܢܝܗ ܚܕ ܡܢ ܚ̈ܫܝܢ ܠܚܙܬܗ ܕܥܠܡܢ<EOS>ܕܐܝܬܝܗ̇ ܚܙܬܗ ܕܥܠܡܢ ܪܚܡܬܗ<EOS> ܘܠܐ ܡܡܬܘܡ ܩܡ ܣܝܓܐ ܕܚܘܫܒܐ ܣܢܝܐ ܒܐ̈ܦܝ ܪܥܝܢܗ<EOS> ܡܛܠ ܕܗܘ ܫܪܐ<EOS>
ܣܝܓܐ ܕܟܘܠܗ̇ ܒܥܠܕܒܒܘܬܐ܇ ܐܝܟ ܕܐܡܪ ܦܘܠܘܣ܇ ܕܫܪܐ ܠܡ ܣܝܓܐ ܕܒܥܠܕܒܒܘܬܐ <EOS> <EOS>ܐܘܣܒܝܣ ܐ̇ܡܪ<EOS> ܡ̇ܢܘ ܣܝܓܐ ܕܒܥܠܕܒܒܘܬܐ<EOS>ܝܚܝܕܐ ܐ̇ܡܪ<EOS> ܒܢܝܫܐ ܕܣܝܡ ܠܢ ܠܡܡܠܠܘ ܫܡܥ<EOS> ܣܝܓܐ ܩ̇ܪܐ ܐܢܐ ܠܟܠܗ ܕܘܒܪܐ<EOS>
ܣܢܝܐ ܕܡܪܟܒ ܡܢ ܚ̈ܫܐ ܒ̈ܝܫܐ<EOS> ܒܥܠܕܒܒܘܬܐ ܕܝܢ ܡܛܠ ܕܒܗ ܒܗܢܐ ܕܘܒܪܐ ܗܘܝܢ ܒܥ̈ܠܕܒܒܐ ܠܐܠܗܐ<EOS>ܒܥ̈ܠܕܒܒܐ ܠܡ ܗܘܝܬܘܢ ܡܢ ܩܕܝܢ ܒܥܒ̈ܕܝܟܘܢ ܒ̈ܝܫܐ <EOS> <EOS> <EOS> ܘܡܛܠ ܕܐܝܟܢܐ ܕܣܝܓܐ<EOS>
ܡܥܘܟܢܐ ܗܘ ܕܚܙܬܐ ܕܦܓܪܐ ܕܬܚܙܐ ܠܗܠ ܡܢܗ ܡܕܡ ܗܟܢܐ ܒܝܕ ܕܘܒܪܐ ܒܝܫܐ ܡܬܥܘܟܐ ܚܙܬܐ ܕܢܦܫܐ܇<EOS>
ܕܬܚܙܐ ܐܪܙܗ ܕܗ̇ܘ ܥܠܡܐ<EOS>ܐܘܣܒܝܣ ܐ̇ܡܪ<EOS> ܘܠܡܢܐ ܠܐ ܐܡܪ ܛܘܒܢܐ ܦܘܠܘܣ ܕܣܚܦ ܣܝܓܐ ܕܒܥܠܕܒܒܘܬܐ܇ ܐܠܐ<EOS>
ܕܬܪܥ<EOS>ܝܚܝܕܝܐ ܐ̇ܡܪ<EOS> ܒܨܚܚܐ ܐܚܪܢܐ ܟܬܝܒ ܗܟܢ<EOS> ܐܡܝܪܐ ܕܝܢ ܥܠ ܒܥܠܕܒܒܘܬܐ ܕܥܡܐ<EOS>
ܘܥܡ̈ܡܐ܇ ܕܒܝܕ ܡܫܝܚܐ ܒܛܠܬ<EOS> ܫܪܟܐ ܕܝܢ ܒܢܝܫܐ ܕܫܐܠܬ ܡܢܝܚ ܐܢܐ ܠܟ<EOS> ܠܐ ܐܡܪ ܕܣܚܦ ܡܛܠ ܕܡܢ<EOS>
ܩܕܝܡ ܡܠܝܐܝܬ ܡܫܪܪ ܗܘܐ ܗܢܐ ܕܘܒܪܐ ܣܢܝܐ ܒܟܠܗ ܟܝܢܐ ܕܒ̈ܢܝ ܐܢܫܐ ܘܠܝܬ ܕܐܫܟܚ ܕܢܬܪܥܝܘܗܝ<EOS>
ܘܢܗܘܐ ܠܒܪ ܡܢܗ ܒܕܘܒܪܐ ܕܚ̈ܝܐ ܚ̈ܕܬܐ<EOS> ܡܪܢ ܕܝܢ ܟܕ ܐܬܝܠܕ ܒܥܠܡܢ ܠܐ ܐܫܟܚ ܕܢܩܘܡ ܒܐ̈ܦܘܗܝ<EOS>
ܗܢܐ ܣܝܓܐ ܕܕܘܒܪܐ ܒܝܫܐ<EOS> ܐܠܐ ܬܪܥܗ ܒܚܝܠܬܢܘܬܐ ܕܝܕܥܬܗ ܘܗܘܐ ܠܒܪ ܡܢܗ ܡܢ ܪܫܝܬܐ ܕܝܠܝܕܘܬܗ<EOS>ܘܒܝܕ ܬܘܪܥܬܐ ܕܚܘܝ ܒܗ ܝܗܒ ܣܒܪܐ ܠܒ̈ܢܝ ܐܢܫܐ܇ ܕܥܬܝܕܝܢ ܕܢܗܘܘܢ ܠܒܪ ܡܢܗ ܒܬܪ ܢܘܚܡܐ<EOS> ܘܒܝܕ<EOS>
ܬܘܪܥܬܐ ܕܥܒܕ ܒܗ ܐܙܠܓ ܢܘܗܪܐ ܠܓܘ ܥܠܡܢ ܡܢ ܢܘܗܪܐ ܕܗ̇ܘ<EOS>
ܥܠܡܐ܇ ܕܐܝܬܘܗܝ ܣܒܪܐ ܕܐܠܗܐ<EOS> ܠܐ ܕܝܢ ܒܠܚܘܕ ܠܥܠ ܡܢ ܕܟܝܘܬܐ ܐܝܬܘܗܝ ܗܘܐ ܕܘܒܪܗ ܕܝܫܘܥ<EOS>
ܡܚܝܢܢ ܐܠܐ ܠܥܠ ܡܢ ܬܪ̈ܬܝܢ ܝܕܥ̈ܢ ܕܠܥܠ ܡܢ ܕܟܝܘܬܐ ܕܐܝܬܝܗ̇ ܗܝ ܬܠܝܬܝܘܬܐ܇ ܗ̇ܘ ܐܪܙܐ<EOS>
ܚܬܝܬܐ ܕܪܘܚ<EOS> ܡܛܠ ܕܗܘܝܘ ܒܠܚܘܕ ܙܟܝܗܝ ܠܥܠܡܐ ܒܚܝܠܬܢܘܬܐ ܕܝܕܥܬܗ<EOS> ܟܠܗܘܢ ܕܝܢ ܙܕܝ̈ܩܐ ܠܬܚܬ<EOS>
ܡܢ ܕܟܝܘܬܐ ܕܪܥܝܢܐ ܐܬܪܒܝܘ ܒܫܦܝܪ̈ܬܗܘܢ ܥܕܡܐ ܠܡܐܬܝܬܗ ܕܡܫܝܚܐ<EOS> ܡܢ ܒܬܪ ܕܝܢ ܡܐܬܝܬܗ<EOS>ܐܬܝܗܒܬ ܡܢ ܐܠܗܐ ܠܐܢܫ ܐܢܫ ܚܟܡܬܐ ܕܡܣܒܗܐ ܠܢܝܫܐ ܕܪܘܚ<EOS> ܐܟܙܢܐ ܕܗܘܬ ܬܪܒܝܬܗ ܕܝܘܚܢܢ ܡܥܡܕܢܐ<EOS>
ܒܚܟܡܬܐ ܕܐܪܙܗ ܕܡܫܝܚܐ<EOS> ܕܘܒܪܐ ܓܝܪ ܕܒܪ ܐܢܫܗ ܟܣܝܐ ܒܐܪܙܗ ܕܡܫܝܚܐ ܡܬܪܒܐ ܗܘܐ<EOS> ܕܘܒܪܗ ܕܝܢ<EOS>
ܓܠܝܐ ܢܡܘܣܝܐ ܗܘܐ ܒܐܣܟܡܐ ܕܢܙܝܪ̈ܐ<EOS> ܐܬܐ ܠܡ ܠܘܬܟܘܢ ܝܘܚܢܢ ܒܐܘܪܚܐ ܕܟܐܢܘܬܐܼ <EOS><EOS> ܠܐ ܐ̇ܟܠ ܠܚܡܐ ܘܠܐ ܫ̇ܬܐ ܚܡܪܐ <EOS> <EOS> ܒܢ̈ܝܢܫܐ ܕܝܢ ܕܦܓܪܢܝܢ ܒܪܥܝܢܗܘܢ ܡܐ<EOS>
ܕܚܙܘ ܠܐܢܫ ܕܝܐܐ ܕܘܒܪܗ ܘܚܣܝܟ ܡܢ ܒܝ̈ܫܬܐ ܐܘ ܙܩܝܦ ܒܥܡܠܐ ܕܦܓܪܐ ܣܒܪܘ ܠܗܘܢ ܕܪܘܚܢܐ ܗܘ<EOS>ܠܘ ܕܝܢ ܒܠܚܘܕ ܒܗܠܝܢ ܠܐ ܐܝܬܘܗܝ ܪܘܚܢܐ ܐܠܐ ܐܦܠܐ ܠܓܡܪ ܐܢ ܠܝܬ ܒܗ ܚܘܫܒܐ ܨܐܐ<EOS> ܗ̇ܝ ܕܠܐ<EOS>
ܡܫܟܚܐ ܕܒܝܬ ܒ̈ܢܝ ܐܢܫܐ ܗܕܐ ܬܗܘܐ<EOS> ܡܐ ܓܝܪ ܕܐܬܕܟܝ ܡܢ ܗܠܝܢ ܥܕܟܝܠ ܢܦܫܢܝܐ ܡܬܟܢܐ<EOS> ܘܡܛܠ<EOS>
ܕܐܬܦܢܝ ܠܗ ܨܝܕ ܕܘܒܪܐ ܫܦܝܪܐ ܕܢܦܫܐ ܐܬܩܪܝ ܠܗ ܢܦܫܢܝܐ<EOS> ܕܘܪܫܐ ܓܝܪ ܕܚܟ̈ܡܬܐ ܒܪܥܝܢܐ ܢܩܕܐ<EOS>
ܕܘܒܪܐ ܗܘ ܕܟܝܢܐ ܕܢܦܫܐ ܒܗܠܝܢ ܚ̈ܝܐ ܡܛܠ ܕܗܘܝܘ ܫܩܝܠ ܠܗܝܢ<EOS> ܐܟܙܢܐ ܓܝܪ ܕܫܗܪܐ ܘܩܘܡܐ<EOS>
ܘܦܘܠܚܢܐ ܕܠܐܘܬܐ ܟܝܢܐ ܕܦܓܪܐ ܛܥܝܢ ܠܗܝܢ ܘܗܘܝܘ ܒܗܝܢ ܚܐܫ ܗܟܢܐ ܚܟܡ̈ܬܐ ܒܪܥܝܢܐ ܕܟܝܐ܇<EOS>
ܟܝܢܐ ܕܢܦܫܐ ܛܥܝܢ ܠܗܝܢ<EOS> ܘܡܛܠ ܕܒܥܡܠܐ ܕܗ̇ܘ ܕܠܒܪ ܡܫܘܬܦ ܗܘ ܗ̇ܘ ܕܠܓܘ ܡܛܠ ܕܗܘ ܐܦܣ<EOS>
ܕܢܗܘܘܢ ܘܗ̇ܘ ܕܠܒܪ ܡܫܘܬܦ ܗܘ ܒܗ̇ܘ ܕܠܓܘ܇ ܡܛܠ ܕܗܘܝܘ ܐܪܓܢܘܢ ܕܝܠܗ ܡܛܠ ܗܢܐ ܡܫܘܬܦܝܢ ܒܚܕ ܦܘܪܥܢܐ<EOS> ܐܢ ܕܝܢ ܡܛܠ ܥܒ̈ܕܐ ܛܒ̈ܐ ܘܪܥܝܢܐ ܕܟܝܐ<EOS>
ܩ̇ܪܝܢܢ ܠܐܢܫ ܓܒܪܐ ܪܘܚܢܐ ܒܗ̇ܘ ܥܠܡܐ ܡܢܐ ܟܝ ܐܝܬ ܠܗ ܕܢܗܘܐ<EOS> ܐܢ ܪܘܚܢܐ ܗܘ ܗܐ ܐܝܟ<EOS>
ܡܠܬܗܘܢ ܕܣ̈ܓܝܐܐ ܘܒܗܠܝܢ ܚ̈ܝܐ ܪܘܚܢܐ ܗܘ<EOS> ܐܢ ܕܝܢ ܗܪܟܐ ܠܐ ܐܬܓܡܪ ܝܕܝܥܐ ܕܗܪܟܐ ܢܦܫܢܐ ܗܘ<EOS>
ܘܠܚܪܬܐ ܥܬܝܕ ܕܢܗܘܐ ܪܘܚܢܐ<EOS> ܘܗܘܝܬܘܢ ܥܗܝܕܝܢ ܕܐܡ̇ܪܬ ܠܟܘܢ ܙܒ̈ܢܬܐ܇ ܕܕܘܒܪܐ ܪܘܚܢܐ ܠܘ<EOS>
ܥܒ̈ܕܐ ܐܢܘܢ ܫܦܝܪ̈ܐ܇ ܐܘ ܡܪ̈ܢܝܬܐ ܕܥܠ ܛܒ̈ܬܐ ܐܠܐ ܡܕܥܐ ܗܘ ܕܡܫܘܬܦ ܥܡ ܐܠܗܐ ܒܝܕܥܬܐ<EOS>
ܕܐܪ̈ܙܘܗܝ<EOS> ܗܐ ܓܝܪ ܚ̈ܝܐ ܕܡܩܒܠܝܢ ܒ̈ܢܝܢܫܐ ܡܢ ܐܠܗܐ ܒܬܪ ܢܘܚܡܗܘܢ ܪܡܝܢ ܐܢܘܢ ܡܢ ܥܒ̈ܕܐ<EOS>
ܫܦܝܪ̈ܐ<EOS> ܠܘ ܓܝܪ ܒܥܒ̈ܕܐ ܗ̇ܘܝܢܢ ܬܡܢ܇ ܐܘ ܕܢܬܠ ܠܡܣ̈ܟܢܐ܇ ܐܘ ܕܢܠܒܫ ܥܪ̈ܛܠܝܐ܇ ܐܘ ܕܢܩܒܠ<EOS>
ܐܟ̈ܣܢܝܐ܇ ܐܘ ܕܢܝܩܪ ܠܐܒ̈ܗܝܢ܇ ܐܘ ܕܠܐ ܢܣܢܐ ܘܢܚܣܡ܇ ܐܘ ܕܢܬܪܥܘܢ ܒ̈ܢܝ ܐܢܫܐ ܫܦܝܪ̈ܬܐ ܥܠ<EOS>
ܚ̈ܕܕܐ܇ ܐܘ ܕܢܗܘܘܢ ܡܟܝܟܝܢ ܘܡܪܚܡܢܝܢ ܥܡ ܫܪܟܐ<EOS> ܗܠܝܢ ܓܝܪ ܒܗܠܝܢ ܚ̈ܝܐ ܫܒܝ̈ܚܢ ܘܡܝܬܪ̈ܢ<EOS>ܡܝܬܪܐ ܓܝܪ ܡܟܝܟܘܬܐ ܒܦܚܡܐ ܕܪܡܘܬܐ<EOS> ܘܥܢܘܝܘܬܐ ܒܦܚܡܐ ܕܓܐܝܘܬܐ<EOS> ܐܠܐ ܗ̇ܘܐ ܕܘܒܪܐ ܕܟܠ ܚܕ ܚܕ<EOS>
ܡܢܢ ܬܡܢ ܒܪܥܝܢܐ ܕܢ̇ܒܗ ܒܚܟܡܬܐ ܕܐܠܗܐ<EOS> ܘܡܛܠ ܕܠܝܬ ܕܐܬܥܠܝ ܠܚܬܝܬܘܬܐ ܕܝܕܥܬܐ ܪܘܚܢܝܬܐ ܡܛܠ<EOS>
ܗܢܐ ܠܝܬ ܕܐܬܓܡܪ ܕܢܗܘܐ ܒܪܢܫܐ ܪܘܚܢܐ ܒܥܠܡܐ ܐܠܐ ܒܠܚܘܕ ܕܚܘܝ ܠܢ ܒܩܢܘܡܗ ܗܢܐ ܐܪܙܐ ܡܪܢ<EOS>
ܝܫܘܥ ܡܫܝܚܐ<EOS> ܕܗܘܝܘ ܒܠܚܘܕ ܫܪܪܐ ܚܬܝܬܐ܇ ܕܩ̇ܪܐ ܠܗ ܫܠܝܚܐ ܓܘܫܡܐ ܘܠܢ ܗ̈ܕܡܐ <EOS><EOS>ܐܘܣܒܝܣ ܐ̇ܡܪ<EOS> ܠܡܢܐ ܩ̇ܪܐ ܠܡܫܝܚܐ ܦܓܪܐ ܘܠܩ̈ܕܝܫܐ ܗ̈ܕܡܘܗܝ<EOS>ܝܚܝܕܝܐ ܐ̇ܡܪ<EOS> ܡܛܠ ܕܦܓܪܐ ܟܠܗܝܢ ܩܢܐ ܕܢܚܙܐ ܘܢܫܡܥ ܘܢܓܘܫ ܘܢܗܠܟ ܥܡ ܫܪܟܐ<EOS>ܡܛܠ ܗܢܐ ܩ̇ܪܐ ܠܡܫܝܚܐ ܦܓܪܐ܇ ܕܢܚܘܐ ܕܒܟܠܗܘܢ ܐܪ̈ܙܘܗܝ ܕܫܪܪܐ ܓܡܝܪ<EOS> ܠܡܗ̈ܝܡܢܐ ܕܝܢ ܡܟܢܐ ܒܗܕܡܐ ܕܢܠܦ ܕܐܟܙܢܐ ܕܟܠ ܚܕ ܚܕ ܡܢ ܗ̈ܕܡܐ ܠܘ<EOS>
ܡܠܝܘܬܐ ܕܟܠܗ ܦܓܪܐ ܩܢܐ ܐܠܐ ܚܕܐ ܚܕܐ ܡܘܗܒܬܐ ܐܝܬ ܠܟܠ ܚܕ ܚܕ ܡܢ ܗ̈ܕܡܐ ܠܐ̈ܕܢܐ ܫܡܥܐ<EOS>
ܠܥܝ̈ܢܐ ܚܙܝܐ ܠܠܫܢܐ ܡܠܬܐ ܠܐ̈ܝܕܝܐ ܓܫܬܐ ܠܪ̈ܓܠܐ ܗܠܟܬܐ ܠܢܚܝܪ̈ܐ ܣܘܩܐ ܗܟܢܐ ܠܟܠ ܚܕ<EOS>
ܚܕ ܡܢ ܩ̈ܕܝܫܐ܇ ܚܕܐ ܡܘܗܒܬܐ ܐܬܝܗܒܬ ܠܗ ܡܢ ܐܪܙܗ ܕܫܪܪܐ<EOS> ܡܫܝܚܐ ܕܝܢ ܐܝܟ ܦܓܪܐ ܒܟܠܗܝܢ<EOS>
ܡܫܡܠܝ<EOS> ܒܗܢܐ ܓܝܪ ܪܥܝܢܐ ܩ̇ܪܐ ܠܩܘܪ̈ܢܬܝܐ܇ ܕܦܓܪܗ ܐܢܬܘܢ ܕܡܫܝܚܐ ܘܗ̈ܕܡܐ ܒܕܘܟܬܟܘܢ <EOS><EOS> ܐܦܢ ܠܡ ܡܘܗ̈ܒܬܗ ܐܝܬܝܗܝܢ ܒܟܘܢ ܐܠܐ ܟܠ ܚܕ ܚܕ ܡܢܟܘܢ ܐܝܟ ܗܕܡܐ ܒܕܘܟܬܗ ܚܕܐ<EOS>
ܡܘܗܒܬܐ ܐܝܬ ܠܗ<EOS> ܣܡ ܓܝܪ ܐܠܗܐ ܒܥܕܬܗ ܫ̈ܠܝܚܐ<EOS> ܒܬܪܗܘܢ ܢܒ̈ܝܐ<EOS> ܒܬܪܗܘܢ ܡ̈ܠܦܢܐ ܥܡ ܫܪܟܐ<EOS>
<EOS> <EOS> ܠܡܐ ܠܡ ܟܠܗܝܢ ܗܠܝܢ ܨܝܕ ܚܕ ܐܝܬܝܗܝܢ ܐܠܐ ܟܠ ܚܕ ܚܕ ܡܢܟܘܢ ܚܕܐ ܐܝܬ ܠܗ<EOS>
ܘܟܠܗܝܢ ܨܝܕ ܡܫܝܚܐ<EOS> ܘܟܕ ܛܒ ܡܝܬܪ ܗܢܐ ܦܘܫܩܐ ܥܕܟܝܠ ܠܘ ܪܘܚܢܐ ܗܘ ܐܠܐ ܢܦܫܢܐ ܗܘ<EOS> ܦܓܪܢܐ<EOS>
ܓܝܪ ܪܢ̇ܐ ܠܗ ܐܝܟ ܕܐܡܪ ܦܘܠܘܣ ܦܓܪܐ<EOS> ܘܦܓܪܐ ܡܬܬܨܝܪ ܒܪܥܝܢܗ<EOS> ܢܦܫܢܐ ܕܝܢ ܐܝܟ ܕܐܡ̇ܪܬ ܒܗܢܐ<EOS>
ܪܥܝܢܐ ܕܐܡܪܗ ܐܦ ܫܠܝܚܐ<EOS> ܐܠܘ ܕܝܢ ܐܡܪ ܐܢܫ ܡ̇ܢܘ ܫܪܪܗ ܕܡܫܝܚܐ ܠܝܕܥܬܐ ܪܘܚܢܝܬܐ ܩܪܒ<EOS> ܠܘ<EOS>
ܓܝܪ ܕܐܝܟܢܐ ܗܘ ܐܡܪ ܐܠܐ ܕܐܝܬܘܗܝ<EOS> ܘܠܘ ܥܡ ܗ̇ܝ ܕܐܡܪ ܕܒܟܠܗ ܫܪܪܐ ܡܫܡܠܝ ܡܫܝܚܐ܇ ܕܡ̇ܢܘ<EOS>
ܫܪܪܗ ܦܫܩ<EOS> ܕܗܝ ܗܕܐ ܕܡܫܝܚܐ ܗܝ ܕܝ̇ܕܥ ܒܠܚܘܕ<EOS> ܘܕܥܬܝܕ ܕܐܦ ܠܩ̈ܕܝܫܐ ܢܬܓܠܐ ܒܡܘܠܕܐ ܚܕܬܐ<EOS>
ܕܗ̇ܘ ܥܠܡܐ<EOS> ܐܦ ܠܐ ܓܝܪ ܗܘ ܒܪܢܫܐ ܪܘܚܢܐ ܦܘܠܘܣ ܐܠܘ ܒܥܐ ܕܢܐܡܪ ܫܠܝܛܐ ܗܘܬ ܡܚܫܒܬܗ<EOS> ܡܛܠ<EOS>
ܕܠܝܬ ܗܘܐ ܠܟܝܢܐ ܕܙܘ̈ܥܝ ܢܦܫܗ ܒܚ̈ܝܐ ܗܠܝܢ܇ ܠܡܬܪܥܝܘ ܚܬܝܬܘܬܗ ܕܐܪܙܐ ܗܢܐ<EOS>ܐܘܣܒܝܣ ܐ̇ܡܪ<EOS> ܘܡ̇ܢ ܦܘܪܫܢܐ ܐܝܬ ܒܝܬ ܢܦܫܢܘܬܐ ܠܪܘܚܢܘܬܐ<EOS> ܐܘ ܕܠܡܐ ܡܕܡ ܡܢ<EOS>
ܪܘܚܢܘܬܐ ܚܠܝܛ ܒܟܝܢܗ̇ ܕܢܦܫܐ܇ ܘܡܐ ܕܡܛܝܗܝ ܒܪܢܫܐ ܡܬܩܪܐ<EOS>
ܪܘܚܢܐ܇ ܘܡܐ ܕܐܝܬܘܗܝ ܒܟܝܢܐ ܕܢܦܫܗ ܡܬܩܪܐ ܢܦܫܢܐ<EOS>ܝܚܝܕܝܐ ܐ̇ܡܪ<EOS> ܗܟܢܐ ܐܝܬ ܦܘܪܫܢܐ ܒܝܬ ܢܦܫܢܘܬܐ ܠܪܘܚܢܘܬܐ ܐܝܟ ܡܐ ܕܐܝܬ<EOS>
ܦܘܪܫܢܐ ܒܝܬ ܢܦܫܢܘܬܐ ܠܦܓܪܢܘܬܐ<EOS> ܠܐ ܕܝܢ ܦܓܪܢܘܬܐ ܟܝܢܐ ܗܘ ܐܚܪܢܐ ܒܠܥܕ ܡܢ ܦܓܪܐ ܘܠܐ<EOS>
ܪܘܚܢܘܬܐ ܟܝܢܐ ܗܘ ܐܚܪܢܐ ܒܠܥܕ ܡܢ ܢܦܫܐ<EOS> ܐܠܐ ܟܕ ܡܬܦܢܐ ܐܢܫ ܨܝܕ ܪ̈ܓܝܓܬܗ ܕܦܓܪܐ ܘܓ̇ܡܪ<EOS>
ܚ̈ܫܐ ܕܙܘ̈ܥܘܗܝ ܒܥܒ̈ܕܐ ܩܐܡ ܒܛܟܣܐ ܕܦܓܪܢܘܬܐ<EOS> ܡܐ ܕܝܢ ܕܐܬܦܢܝ ܐܢܫ ܡܢ ܨܝܕ ܦܓܪܐ ܘܫܡܠܝ<EOS>
ܡܥܒܕܢܘܬܐ ܕܢܦܫܐ ܕܒܗ ܒܥܒ̈ܕܐ ܫܦܝܪ̈ܐ ܡܬܩܪܐ ܢܦܫܢܐ܇ ܡܛܠ ܕܠܘܬ ܢܦܫܐ ܦܢܐ ܒܥ̈ܒܕܘܗܝ<EOS> ܐܝܟ<EOS>
ܡܐ ܕܡܬܩܪܐ ܦܓܪܢܐ ܡܐ ܕܐܬܦܢܝ ܨܝܕ ܦܓܪܐ ܒܣܘܥܪ̈ܢܘܗܝ<EOS> ܡܛܠ ܕܝܢ ܕܗܘ ܟܝܢܐ ܕܢܦܫܐ ܪܘܚܢܐ ܗܘ<EOS>
ܕܐܝܬܘܗܝ ܛܟܣܐ ܕܟܝܢܗ̇ ܠܐ ܡܥܒܕܢܘܬܐ ܕܥ̈ܒܕܐ ܐܠܐ ܝܕܥܬܐ ܕܪܘܚ ܐܢ ܗܘ ܕܐܢܫ ܢܬܥܠܐ ܠܥܠ ܡܢ<EOS>
ܡܥܒܕܢܘܬܐ ܕܥ̈ܒܕܐ ܫܦܝܪ̈ܐ ܒܝܕܥܬܗ ܠܐ ܡܟܝܠ ܐܝܬܘܗܝ ܒܛܟܣܐ ܢܦܫܢܝܐ܇ ܐܠܐ ܒܛܟܣܐ ܪܘܚܢܝܐ܇<EOS>
ܡܛܠ ܕܠܘܬ ܝܕܥܬܐ ܕܟܝܢܐ ܕܢܦܫܗ ܦܢܐ܇ ܗ̇ܘ ܕܐܝܬܘܗܝ ܪܘܚܢܐ ܘܡܬܩܪܐ ܢܦܫܢܐ ܡܛܠ ܕܡܠܒܫ ܒܦܓܪܐ܇<EOS>
ܘܒܪ̈ܓܫܘܗܝ ܕܝܠܗ ܕܦܓܪܐ ܡܬܙܝܥ<EOS> ܗܢܘ ܗܟܝܠ ܛܟܣܐ ܕܦܘܪܫܢܐ ܕܗܠܝܢ ܫܡ̈ܗܐ<EOS> ܡܛܠ ܗܢܐ ܚܒ̈ܝܒܝ<EOS>
ܠܕܘܒܪܐ ܪܘܚܢܐ ܐܢ ܘ̇ܠܐ ܕܢܐܡܪ ܚ̈ܕܚܕܢܐ ܐܬܩܪܒܘ܇ ܠܢܦܫܢܐ ܕܝܢ ܕܠܝ̈ܠܐ܇ ܘܠܦܓܪܢܐ ܟܠܗ ܥܠܡܐ<EOS>ܪܘܚܢܐ ܐܝܬܘܗܝ ܒܚܕܘܬܐ ܘܚܘܒܐ ܐܠܗܝܐ<EOS> ܢܦܫܢܐ ܒܥܒ̈ܕܘܗܝ ܒܕܚܠܬܐ ܘܒܪܡܘܬ ܪܥܝܢܐ܇ ܐܢ ܗܘ<EOS>
ܕܒܟܝܢܗ ܠܐ ܡܟܝܟ<EOS> ܒܩܢܛܐ ܕܝܢ ܐܝܬܘܗܝ ܕܠܐ ܢܬܪܦܐ ܡܢ ܥ̈ܝܕܐ ܕܣܝܡܝܢ ܠܗ<EOS> ܥܠܬܐ ܕܝܢ ܕܢܫܬܠܛ<EOS>
ܒܗ ܚܫܐ ܕܫܘܒܗܪܐ ܗܕܐ ܗܝ<EOS> ܡܛܠ ܕܠܐ ܝ̇ܕܥ ܕܐܝܬ ܕܘܒܪܐ ܟܣܝܐ ܕܠܐ ܡܬܚܙܐ ܒܗ̈ܕܡܐ ܕܠܒܪ ܕܒܗܕܐ<EOS>
ܢܐܠܦ ܒܨܝܪܘܬܗ ܒܦܚܡܐ ܕܗ̇ܘ ܕܟܣܐ ܗ̇ܘܝܐ ܠܗ ܡܣܒܪܢܘܬܐ ܕܒܓܡܝܪܘܬܐ ܐܝܬܘܗܝ<EOS> ܘܡܛܠ ܕܚ̇ܙܐ ܠܗܘܢ ܠܒ̈ܢܝ ܐܢܫܐ ܕܦܓܪܢܐܝܬ ܡܬܕܒܪܝܢ ܗ̇ܘܝܐ ܠܗ<EOS>
ܡܣܒܪܢܘܬܐ ܥܠ ܢܦܫܗ ܕܡܝܬܪ ܗܘ ܡܢܗܘܢ<EOS> ܡܛܠ ܗܢܐ ܡܟܝܟܘܬܐ ܫܪܝܪܬܐ ܕܗ̇ܘܝܐ ܡܢ ܝܕܥܬܐ ܠܐ<EOS>
ܡܫܬܟܚܐ ܐܠܐ ܐܢ ܒܓܒܪܐ ܪܘܚܢܐ<EOS> ܡܪܢ ܕܝܢ ܕܓܡܝܪ ܗܘܐ ܒܕܘܒܪܐ ܪܘܚܢܐ ܐܡܪ<EOS> ܕܝܠܦܘ ܡܢܝ ܕܢܝܚ<EOS>
ܐܢܐ ܘܡܟܝܟ ܐܢܐ ܒܠܒܝ <EOS> <EOS> ܬܘܒ ܕܝܢ ܐ̇ܡܪ ܐܢܐ ܕܢܦܫܐ ܕܐܪܓܫܬ ܒܣܒܪܗ̇ ܒܟܠܗ̇<EOS>
ܡܟܝܟܘܬܐ ܒܗܝܠܐ<EOS> ܘܡܛܠ ܡܟܝܟܘܬܗ̇ ܘܪ̈ܚܡܝܗ̇ ܣ̈ܓܝܐܐ ܐܡܝܢܐܝܬ ܟܪܝܐ ܠܗ̇<EOS> ܠܐ ܟܪܝܘܬܐ ܕܥܠܡܐ<EOS>
ܐܠܐ ܒܗ̇ܘ ܪܥܝܢܐ ܕܐܡܪ ܡܪܢ܇ ܕܠܬܥ̈ܠܐ ܢܩ̈ܥܐ ܐܝܬ ܠܗܘܢ ܘܠܦܪܚܬܐ ܕܫܡܝܐ ܡܛܠܠܐ܇ ܘܠܒܪܗ<EOS>
ܕܐܢܫܐ ܠܝܬ ܠܗ ܐܝܟܐ ܕܢܣܡܘܟ ܪܫܗ <EOS> <EOS> ܟܕ ܓܝܪ ܚ̇ܝܪܐ ܢܦܫܐ ܒܣܒܪܗ̇ ܘܡܬܒܩܝܐ<EOS>
ܒܒ̈ܢܝ ܐܢܫܐ ܘܚ̇ܙܝܐ ܕܐܝܟܐ ܐܝܬܝܗ̇ ܡܬܥܝܩܐ<EOS> ܘܬܘܒ ܕܪܢ̇ܐ ܗܘ ܒܪ ܐܢܫܐ ܒܢܦܫܗ ܕܐܪܐ ܟܝ<EOS>
ܗ̇ܘܝܐ ܠܝ ܚܕܘܬܐ ܒܬܪ ܕܡܬܦܪܫܐ ܢܦܫܝ ܡܢ ܦܓܪܐ ܐܘ ܕܠܡܐ ܬܘܒ ܒܥܩܬܐ ܗ̇ܘܐ ܐܢܐ<EOS> ܘܐܢ ܬܘܒ ܕܠܐ<EOS>
ܝܕܥܬܐ ܗ̇ܘܐ ܐܢܐ ܗܢܘ ܚܫܐ ܕܒܟܬܐ<EOS> ܘܒܚ̈ܘܫܒܐ ܕܐܝܟ ܗܠܝܢ ܠܐ ܡܫܟܚܐ ܢܦܫܐ ܕܬܫܬܒܗܪ ܒܡܕܡ<EOS>
ܐܠܐ ܐܡܝܢܐܝܬ ܒܚܫܐ ܕܡܟܝܟܘܬܐ ܘܕܟܪܝܘܬܐ ܐܝܬܝܗ̇<EOS> ܟܕ ܟܣܝܐ ܒܟܪܝܘܬܗ̇ ܚܕܘܬܐ<EOS> ܘܒܙܒܢ ܙܒܢ<EOS>
ܡܬܓܠܝܐ ܗܝ ܚܕܘܬܐ ܒܬܪܥܝܬܗ̇<EOS> ܘܡܬܕܡܪ ܐܢܐ ܥܠ ܒ̈ܢܝ ܐܢܫܐ ܕܠܐ ܩܪܒܘ ܠܗܕܐ ܡܫܘܚܬܐ ܕܐܝܕܥܬܐ܇<EOS>
ܐܝܟܢܐ ܣ̇ܒܪܝܢ ܕܡ̈ܟܝܟܐ ܐܢܘܢ<EOS> ܒܕܘܒܪܐ ܓܝܪ ܘܒܚܟܡܬܐ ܚܬܝܪܐ ܗܘ ܢܦܫܢܝܐ<EOS> ܥܠ ܕܘܒܪܗ ܐܡ̇ܪܬ<EOS>
ܠܝ<EOS> ܠܐ ܒܠܚܘܕ ܚܫܗ ܬܢ̇ܝܬ ܐܠܐ ܐܦ ܗܝ ܥܠܬܐ ܕܡܢܗ̇ ܡܩܢ ܒܗ<EOS> ܗܫܐ ܕܝܢ ܫܡܥܘ ܥܠ ܚܟܡܬܗ ܕܡܛܠ<EOS>
ܡܢܐ ܡܚܬܪܐ ܠܗ ܝܕܥܬܗ<EOS> ܡܛܠ ܕܟܠܗ̇ ܚܟܡܬܗ ܡܢ ܕܘܪܫܐ ܘܝܘܠܦܢܐ ܐܝܬܝܗ̇<EOS> ܘܟܠ ܡܐ ܕܝ̇ܕܥ ܒܡܠܬܐ<EOS>
ܡܬܡܠܠ<EOS> ܘܠܐ ܡܬܪܒܐ ܒܓ̈ܠܝܢܐ ܪ̈ܘܚܢܐ ܕܠܐ ܡܬܡܠܠܝܢ<EOS> ܕܡܢ ܪܒܘܬܗܘܢ ܢܕܥ ܡܫܘܚܬܐ ܕܐܝܕܥܬܗ ܕܠܐ ܗܘܐ ܐܝܟ ܡܐ ܕܐܪܓܫ ܕܐܝܬܝܗܘܢ ܡܨܐ ܝ̇ܕܥ ܕܐܝܟܢܐ<EOS>
ܐܝܬܝܗܘܢ<EOS> ܡܛܠ ܗܢܐ ܒܟܠ ܡܐ ܕܝ̇ܕܥ ܡܬܚܬܪ ܠܗ ܒܗ̇ܝ ܕܣܒܪ ܕܝܕܥܗ ܠܫܪܪܐ<EOS> ܐܟܙܢܐ ܓܝܪ ܕܢܗܘܐ<EOS>
ܓܒܪܐ ܕܩܢܐ ܡܢ ܥܘܬܪܐ ܠܒܘܫܐ ܕܥܡܪ ܥ̈ܙܐ ܘܡܫܬܡܫ ܒܡ̈ܐܢܐ ܕܟܣܦܐ ܘܡܫܠܛܐ ܡܪܘܬܗ ܥܠ ܙܥܘܪܘܬܐ<EOS>
ܕܥ̈ܒܕܐ ܐܢܗܘ ܕܒܠܚܘܕ ܗܠܝܢ ܕܩܢܐ ܢܣܒܪ ܕܐܝܬܘܗܝ ܥܘܬܪܐ ܘܣ̈ܝܡܬܐ ܕܐܚܪ̈ܢܐ ܠܐ ܚ̇ܙܐ ܚܘܬܪܐ<EOS>
ܩܢܐ ܒܥܘܬܪܗ ܒܡܫܩܠܘܬܐ ܕܥܠ ܐܚܪ̈ܢܐ<EOS> ܐܢ ܗܘ ܕܝܢ ܕܢܚܙܐ ܥܘܬܪܐ ܕܐܚܪ̈ܢܐ ܕܡܢܗ ܪܘܪܒܝܢ<EOS>
ܒܕܘܟܪܢܐ ܐܡܝܢܐ ܕܥܘܬܪܗܘܢ ܡܬܒܨܪ ܥܘܬܪܗ ܒܥܝ̈ܢܘܗܝ<EOS> ܐܢ ܕܝܢ ܟܠ ܒܗܢܘܢ ܕܒܨܝܪܝܢ ܡܢܗ ܢܗܘܐ<EOS>
ܡܬܒܩܐ ܐܡܝܢܐܝܬ ܗ̇ܘܐ ܚܬܝܪܐ<EOS> ܗܟܢܐ ܐܝܢܐ ܕܩܠܝܠ ܐܝܬܝܗ̇ ܝܕܥܬܗ ܐܢܗܘ ܕܒܝ̈ܕܥܬܐ ܣܓ̈ܝܐܬܐ<EOS>
ܠܐ ܢܦܓܥ܇ ܐܘ ܓ̈ܠܝܢܐ ܪ̈ܘܚܢܐ ܠܐ ܢܚܙܐ ܒܢܦܫܗ ܚܫܐ ܕܚܬܝܪܘܬܐ ܡܫܬܠܛ ܒܗ ܒܡܣܒܪܢܘܬܐ ܕܡܕܡ<EOS>
ܝ̇ܕܥ<EOS> ܐܝܟ ܫܪܟܐ ܕܐܚܪ̈ܢܐ܇ ܕܐܢ ܢܗܘܘܢ ܡܦ̈ܫܩܢܐ ܕܚܕ ܢܒܝܐ܇ ܗ̇ܘܝܢ ܚܬܝܪ̈ܐ ܒܚܟܡܬܐ܇ ܐܝܟ ܗ̇ܘ<EOS>
ܕܒܦܘܫܩܐ ܕܟܠܗܘܢ ܢܒ̈ܝܐ ܣܝܟܘܗ̇ ܠܝܕܥܬܐ<EOS> ܘܠܐ ܡܬܒܝܢܝܢ ܕܐܢ ܒܝܕܥܬܐ ܡܪܝܡܬܐ ܚ̇ܝܪܝܢ܇<EOS>
ܣ̈ܓܝܐܬܐ ܐܬܡܠܠ ܒܟ̈ܬܒܐ܇ ܐܝܠܝܢ ܕܠܐ ܗܘܐ ܕܢܬܐܡܪ̈ܢ ܨ̇ܒܐ ܗܘܐ ܐܠܗܐ܇ ܐܠܘ ܙܕܝܩܐܝܬ ܒ̈ܢܝ<EOS>
ܐܢܫܐ ܐܬܕܒܪܘ<EOS> ܐܠܐ ܡܛܠ ܕܒܝܕ ܥܒ̈ܕܐ ܒܝ̈ܫܐ ܫܠܛܬ ܒܗܘܢ ܛܘܥܝܝ ܠܒܘܛܠܐ ܕܛܘܥܝܝ ܣ̈ܓܝܐܬܐ<EOS>
ܐܬܡܠܠ<EOS> ܐܝܟ ܗ̇ܝ ܕܠܐ ܬܣܓܘܕ ܠܟܠ ܨܠܡ ܘܠܟܠ ܕܡܘ <EOS> <EOS> ܘܐܝܟ ܗ̇ܝ ܕܒܝ ܝܡܝܬ ܐ̇ܡܪ<EOS>
ܡܪܝܐ܇ ܕܠܝ ܬܣܓܘܕ ܟܠ ܢܦܫ<EOS> ܕܐܠܘ ܒܣܓܕܬܗ ܗܘܘ ܗܕܐ ܠܐ ܡܬܐܡܪܐ ܗܘܬ<EOS> ܘܐܝܟ ܗ̇ܝ ܕܐܬܦܢܘ ܘܕܥܘ<EOS>
ܕܐܢܐ ܐܢܐ <EOS> ܕܐܠܘ ܨܝܕ ܦܬܟܪ̈ܐ ܠܐ ܚ̇ܝܪܝܢ ܗܘܘ ܠܗܕܐ ܠܐ ܡܪܬܐ ܗܘܐ ܠܗܘܢ<EOS> ܥܡ<EOS>
ܐܚܪ̈ܢܝܬܐ܇ ܕܪܚܡ ܠܡܪܝܐ ܐܠܗܟ <EOS> <EOS> ܕܐܠܘ ܒܪܚܡܬܗ ܐܝܬܝܗܘܢ ܗܘܘ ܗܕܐ ܠܐ ܡܬܪܫܡܐ ܗܘܬ<EOS> ܘܐܝܟ ܗ̇ܝ ܬܘܒ ܕܣܘܓܐܐ ܕܢܒ̈ܝܐ܇ ܫܒܝܐ ܘܦܘܢܝܐ<EOS>
ܘܚܪܒܐ ܕܥܡ̈ܡܐ ܡܡܠܠܝܢ ܗܘܘ<EOS> ܕܐܠܘ ܒܟܐܢܘܬܐ ܗܠܟܘ ܒܢ̈ܝܢܫܐ ܟܠܗܝܢ ܕܐܬܡܠܠ ܘܗ̈ܘܝ ܒܙܒܢܐ<EOS>
ܕܢܒ̈ܝܐ ܠܐ ܡܗܘܐ ܗ̈ܘܝܢ ܗ̈ܘܝ<EOS> ܘܠܐ ܡܬܐܡܪܘ ܡܬܐܡܪ̈ܢ ܗ̈ܘܝ܇ ܐܠܐ ܡܕܡ ܕܫܒܝܚ ܡܢܗܝܢ<EOS> ܘܐܝܟ<EOS>
ܕܗ̇ܘܐ ܗܘܐ ܕܘܒܪܐ ܕܒܢ̈ܝܢܫܐ ܗܟܢ ܥ̇ܒܕ ܗܘܐ ܠܘܬܗܘܢ ܡܠܦܢܘܬܐ<EOS> ܦܬ̈ܓܡܐ ܕܝܢ ܣ̈ܓܝܐܐ ܕܢܒ̈ܝܐ<EOS>
ܠܒܘܛܠܐ ܕܣ̈ܢܝܬܐ ܐܡܝܪܝܢ<EOS> ܡܢ ܟܠ ܦܪܘܣ ܓܝܪ ܠܡܢܘ ܡܠܠ ܐܠܗܐ܇ ܠܚ̈ܟܝܡܐ ܘܣ̇ܥܪ̈ܝ ܫܦܝܪ̈ܬܐ܇ ܐܘ<EOS>
ܠܣ̈ܟܠܐ ܘܥ̈ܒܕܝ ܒܝ̈ܫܬܐ<EOS> ܐܢ ܕܝܢ ܠܣ̈ܟܠܐ ܘܥ̈ܒܕܝ ܒܝ̈ܫܬܐ ܡܠܠ ܓܠܝܐ ܕܡܠܦܢܘܬܐ ܕܡܒܛܠܐ<EOS>
ܣܟܠܘܬܗܘܢ ܘܒܝܫܘܬܗܘܢ ܥܒܕ ܨܐܕܝܗܘܢ<EOS> ܐܪܙܐ ܕܝܢ ܕܚܕܬܐ ܚܝܠܬܢ ܗܘ ܡܢ ܥܬܝܩܬܐ<EOS> ܗܟܢܐ ܕܝܢ<EOS>
ܚܝܠܬܢ ܒܥܘܬܪܗ ܐܝܟ ܡܐ ܕܚܝܠܬܢ ܝܡܐ ܒܥܘܬܪܐ ܕܓ̈ܠܠܘܗܝ ܡܢ ܝܡܬܐ ܙܥܘܪܬܐ<EOS> ܡܟܝܠ ܐܝܟ ܡܠܬܗܘܢ<EOS>
ܕܣ̈ܓܝܐܐ ܕܠܐ ܒܛܝܠ ܠܗܘܢ ܥܠ ܚܟܡܬܗ ܕܫܪܪܐ ܘܥܠ ܪܘܪ̈ܒܬܐ ܠܡܕܥ ܢܫܒܘܩ ܣܒܪܐ ܕܛܝܒ ܠܢ ܗ̇ܘ<EOS>
ܐܝܬܝܐ ܩܕܝܫܐ ܘܢܗܘܐ ܪܢܝܢ ܚܢܢ ܒܡܕܡ ܕܡܛܠ ܒܘܛܠܐ ܕܦܬܟܪ̈ܐ ܐܬܡܠܠ<EOS> ܠܡܢܐ ܡܟܝܠ ܒܗܠܝܢ ܛܟܣ̈ܐ<EOS>
ܩ̇ܝܡܝܢܢ܇ ܘܠܐ ܚܦܝܛܝܢܢ ܠܡܬܥܠܝܘ ܠܘܬ ܡܕܡ ܕܠܗ ܐܚܝܪܢ ܡܠܦܢܢ ܡܫܝܚܐ܇ ܗ̇ܘ ܕܐܝܬܘܗܝ ܪܫܝܬܐ<EOS>
ܕܡܠܟܘܬܢ܇ ܕܒܗ ܡܬܚܪܪܝܢܢ ܡܢ ܫܘܥܒܕܐ ܕܡܪ̈ܘܬܐ ܢܘܟܪ̈ܝܐ ܒܡܩܘܝܢܘܬܐ ܕܡܠܟܘܬܗ ܝܚܝܕܝܬܐ<EOS> ܐܠܐ<EOS>
ܒ̈ܢܝ ܐܢܫܐ ܕܠܐ ܪܚܡܝܢ ܚܟܡܬܐ ܐܢܗܘ ܕܐܢܫ ܢܪܬܐ ܐܢܘܢ ܕܩܪܘܒܘ ܕܠܐ ܕܚܠܐ ܨܝܕ ܐܪܙܐ ܕܫܪܪܐ<EOS>
ܘܨܝܕ ܝܘܠܦܢܐ ܕܥܠܡܐ ܐܚܪܢܐ ܫܪܝܘ ܕܚ̇ܠܝܢ ܕܠܐ ܠܡ ܢܥܩܒ ܘܠܐ ܢܒܥܐ ܕܠܐ ܢܛܥܐ<EOS> ܒܬܪ ܕܝܢ<EOS>
ܒܥܬܗ ܕܥܘܬܪܐ ܗܐ ܚ̇ܠܕܝܢ ܒܐܪܥܐ<EOS> ܗܐ ܥܡܕܝܢ ܒܝܡܐ<EOS> ܘܠܐ ܪܢܝܢ ܕܠܐ ܢܡܘܬ ܘܠܐ ܢܬܚܢܩ<EOS> ܐܠܐ<EOS>
ܪܚܡܬ ܕܗܒܐ ܥ̇ܒܕܐ ܠܗܘܢ ܕܢܡܣܪܘܢ ܥܠ ܟܠܗܘܢ ܩܢܕܝܢܘܣ<EOS> ܐܠܘ ܕܝܢ ܪܚܡܬ ܫܪܪܐ ܐܝܬ ܗܘܐ ܒܢ ܕܠܐ<EOS>
ܫܠܝܐ ܡܢ ܐܠܗܐ ܡܬܟܫܦܝܢ ܗܘܝܢ ܕܗܘ ܢܓܠܐ ܒܢ ܚܟܡܬܗ<EOS>
ܡܣܬܪܬܐ ܐ̇ܡܪ ܬܘܒ ܐܦ ܥܠܬܐ ܐܚܪܬܐ ܥܠ ܚܫܐ ܕܚܬܝܪܘܬܐ<EOS> ܕܐܝܟܢ ܠܐ ܢܬܚܬܪ ܐܢܫ ܒܪܥܝܢܗ ܒܕܘܪܫܐ<EOS>
ܕܚܟܡܬܐ<EOS> ܗ̇ܘܝܐ ܠܗ ܕܝܢ ܥܠܬܐ ܕܠܐ ܢܗܘܐ ܚܬܝܪܐ ܟܕ ܢܗܘܐ ܪܬܚ ܒܪܚܡܬ ܝܘܠܦܢܐ<EOS> ܠܐ ܕܚܕ ܡܕܡ<EOS>
ܐܠܐ ܕܣ̈ܓܝܐܐ<EOS> ܘܒܪܚܡܬܗ ܡܬܥܘܟ ܚܫܐ ܕܚܬܝܪܘܬܐ ܡܢ ܪܬܚܐ ܕܒ̇ܥܝܐ ܬܪܥܝܬܐ ܣ̈ܓܝܐܬܐ ܠܡܐܠܦ ܗܫܐ<EOS>
ܕܝܢ ܕܫܡܥܬܘܢ ܥܠܬܐ ܕܗܠܝܢ ܚ̈ܫܐ ܘܕܥܛܠܐ ܠܬܪܥܝܬܐ ܕܦܓܪ̈ܢܐ ܘܕܢ̈ܦܫܢܐ ܚܝܠܐ ܕܡܟܝܟܘܬܐ ܫܡܥ<EOS>
ܕܐܝܟܢܐ ܫܟܝܚܐ ܒܪܘܚܢܐ ܒܕܘܒܪܗ ܘܒܝܕܥܬܗ<EOS> ܒܕܘܒܪܗ ܡܢ ܗܕܐ ܕܨ̇ܒܐ ܐܢܐ ܕܐ̇ܡܪ<EOS> ܡܛܠ ܕܐܪܓܫ<EOS>
ܒܣܒܪܐ ܕܒ̈ܢܝ ܐܢܫܐ ܘܒܗ̇ܝ ܬܫܒܘܚܬܐ ܕܡܛܝܒܐ ܠܗܘܢ ܡܢ ܛܝܒܘܬܐ ܕܐܠܗܐ ܬ̇ܗܪ ܠܗ ܒܡܪܚܡܢܘܬܗ<EOS>
ܕܐܠܗܐ<EOS> ܘܗ̇ܘܐ ܠܗ ܡܝܩܪܢܐ ܕܒܢ̈ܝܢܫܐ ܒܚܘܒܐ ܐܝܟ ܡ̇ܢ ܕܚܐܪ ܒܗ̇ܝ ܕܡܚܒ ܐܠܗܐ ܠܒܢ̈ܝܢܫܐ܇<EOS>
ܘܒܪܒܘܬܐ ܕܐܝܬ ܠܗܘܢ ܠܘܬܗ<EOS> ܐܝܠܝܢ ܕܝܢ ܕܠܐ ܐܪܓܫܘ ܒܥܘܬܪܐ ܕܢܛܝܪ ܠܒ̈ܢܝܢܫܐ ܒܡܘܠܕܐ ܚܕܬܐ<EOS>
ܗܢܘܢ ܗ̇ܘܝܢ ܣ̈ܢܐܐ ܕܒܢ̈ܝܢܫܐ ܒܫܝܛܘܬܐ ܕܥܠܝܗܘܢ<EOS> ܐܟܙܢܐ ܓܝܪ ܕܢܗܘܘܢ ܐܢܫܐ ܕܒܥܘܬܪܐ ܘܐܝܩܪܐ<EOS>
ܕܫܘܠܛܢܐ ܟܗܝܢܝܢ ܒܡܕܝܢܬܗܘܢ ܢܐܙܠܘܢ ܕܝܢ ܠܡܕܝܢܬܐ ܐܚܪܬܐ ܘܢܗܘܘܢ ܬܡܢ ܒܚܙܬܐ ܫܚܝܡܬܐ<EOS>
ܘܒܚܘܫ̈ܚܐ ܡ̈ܣܟܢܝܐ ܟܠܗܘܢ ܐܝܠܝܢ ܕܠܐ ܡܦܣܝܢ ܒܪܒܘܬܗܘܢ ܠܐ ܡܨܝܢ ܗ̇ܘܝܢ ܠܗܘܢ ܡܝܩܪ̈ܢܐ<EOS>
ܒܚܘܒܐ ܐܠܐ ܒܫܘܥܠܝܐ ܕܥܠܝܗܘܢ ܡܬܫܝܛܝܢ<EOS> ܐܢ ܕܝܢ ܐܢ̈ܫܝܢ ܡܢ ܗ̇ܢܘܢ ܕܪܓܝܫܝܢ ܒܪܒܘܬܐ<EOS>
ܕܫܘܠܛܢܗܘܢ ܢܚܙܘܢ ܐܢܘܢ ܓܠܝܐ ܕܥܠܝܗܘܢ ܢܬܪܝܡܘܢ ܠܐ ܡܨܝܢ ܐܠܐ ܒܫܩܠ ܛܥܢܐ ܕܐܝܩܪܐ ܡܚ̈ܒܢܐ<EOS>
ܗ̇ܘܝܢ ܠܗܘܢ<EOS> ܒܗܕܐ ܗܟܝܠ ܬܚܘܝܬܐ ܣ̇ܢܝܢ ܒܢ̈ܝܢܫܐ ܠܚ̈ܕܕܐ ܒܒܝܫܘܬܗܘܢ ܘܥܠ ܚ̈ܕܕܐ ܡܬܬܪܝܡܝܢ<EOS>
ܒܛܥܝܘܬܗܘܢ ܡܢ ܒܠܝ ܕܠܐ ܪܓܝܫܝܢ ܒܫܘܒܚܐ ܡܥܠܝܐ ܕܐܝܬ ܠܗܘܢ ܠܘܬ ܛܝܒܘܬܐ ܕܐܠܗܐ<EOS> ܐܝܢܐ ܕܝܢ<EOS>
ܕܪܓܝܫ ܒܐܝܩܪܗܘܢ ܕܬܡܢ ܒܟܠܗ̇ ܡܟܝܟܘܬܐ ܐܝܬܘܗܝ ܨܝܕ<EOS>
ܒܢ̈ܝܢܫܐ<EOS> ܡܛܠ ܕܠܐ ܚܐܪ ܒܚܙܬܗܘܢ ܡܣܟܢܬܐ ܕܬܢܢ ܐܠܐ ܒܪܒܘܬܐ ܕܬܫܒܘܚܬܗܘܢ ܕܬܡܢ<EOS> ܘܒܟܠܗܝܢ<EOS>
ܒܝ̈ܫܬܐ ܐܢ ܢܚܙܐ ܐܢܘܢ ܕܡܬܗܦܟܝܢ ܠܐ ܡܨܐ ܣ̇ܢܐ ܠܗܘܢ ܘܠܐ ܕܢܒܣܐ ܥܠܝܗܘܢ<EOS> ܡܛܠ ܕܝ̇ܕܥ ܕܐܠܘ<EOS>
ܐܪܓܫܘ ܒ̈ܢܝ ܐܢܫܐ ܒܡܕܡ ܕܥܬܝܕ ܐܠܗܐ ܕܢܬܠ ܠܗܘܢ ܠܐ ܗܘܐ ܡܪ̈ܓܙܢܐ ܗ̇ܘܝܢ ܗܘܘ ܠܗ<EOS>
ܒܒܝܫܘܬܗܘܢ<EOS> ܒܗܢܐ ܗܟܝܠ ܪܥܝܢܐ ܕܢܣܒܪ ܓܒܪܐ ܫܒܝܚܐ ܥܠ ܢܦܫܗ ܕܡܝܬܪ ܡܢܗܘܢ ܠܐ ܡܨܐ ܡܛܠ<EOS>
ܕܝ̇ܕܥ ܕܒܬܪܥܝܬܐ ܕܠܐ ܡܬܪܥܝܐ ܚܛܝܬܐ ܥܬܝܕܝܢ ܕܢܗܘܘܢ ܘܠܚܝ̈ܐ ܕܢ̇ܒܗܝܢ ܒܚܟܡܬܐ ܕܫܪܪܐ<EOS>
ܢܛܝܪܝܢ ܥܠ ܝܕܥܬܐ ܕܝܢ ܕܓܒܪܐ ܪܘܚܢܐ ܕܡܛܠ ܡܢܐ ܠܐ ܐܝܬܘܗܝ ܚܬܝܪܐ ܒܡܣܒܪܢܘܬܐ ܕܚܟܡܬܐ<EOS>
ܒܙܥܘܪ̈ܝܬܐ ܐܣܬܟܠܘ ܡܕܡ ܕܐ̇ܡܪ ܐܢܐ<EOS> ܡܛܠ ܕܒܐܪܙܐ ܕܡܥܠܝ ܡܢ ܦܓܪ̈ܢܐ ܘܢܦܫ̈ܢܐ ܡܬܪܒܝܐ ܝܕܥܬܗ<EOS>ܠܗ ܕܝܢ ܠܐܪܙܐ ܡܪܓܫ ܠܗ ܒܓܠܝܢܐ ܕܠܝܬ ܠܟܝܢܐ ܕܙܘ̈ܥܘܗܝ ܕܢܣܝܟܘܢ ܫܪܪܗ ܒܢܦܫܗ ܐܠܐ ܪܡ ܗܘ<EOS>
ܗ̇ܘ ܐܪܙܐ ܡܢ ܗ̇ܝ ܕܡܬܪܥܐ<EOS> ܕܗ̇ܝ ܕܝ̇ܕܥ ܕܪܡ ܗܘ ܕܓܠܝܢܐ ܗܝ<EOS> ܗ̇ܝ ܕܝܢ ܕܠܐ ܣ̇ܦܩ ܕܢܬܪܥܐ<EOS>
ܥܠܘܗܝ ܐܝܟ ܡܐ ܕܐܬܓܠܝ ܠܗ ܕܟܘܪܗܢܐ ܗܝ ܕܢܦܫܗ ܕܐܚܝܕܐ ܒܦܓܪܐ<EOS> ܘܒܗܠܝܢ ܐܡܝܢܐܝܬ ܡܡܠܟ ܒܗ<EOS>
ܬܡܗܐ ܕܥܡܝܩܘܬ ܚܟܡܬܗ ܕܐܠܗܐ܇ ܕܟܡܐ ܒܨܝܪܝܢ ܗܠܝܢ ܚ̈ܝܐ ܡܢ ܐܪܙܐ ܕܥܬܝܕ<EOS> ܘܕܠܝܬ ܠܟܝܢܐ<EOS>
ܕܒܢ̈ܝܢܫܐ ܕܢܡܛܘܢ ܠܗܠܝܢ ܒܠܥܕ ܡܢ ܛܝܒܘܬܐ ܕܐܠܗܐ<EOS> ܡܛܠ ܗܢܐ ܒܪܥܝܢܐ ܕܗܠܝܢ ܡܚ̈ܫܒܬܐ ܒܟܠܗ̇<EOS>
ܡܟܝܟܘܬܐ ܐܝܬܘܗܝ ܐܣܬܟܠܘ ܚܒܝ̈ܒܝ ܒܗܠܝܢ ܬܠܬܐ ܛܟܣ̈ܐ ܕܐܡ̇ܪܬ ܐܝܟ ܡܫܘܚܬܐ ܕܬܪܥܝܬܝ ܘܥܠܬܐ<EOS>
ܕܡܩܪܒܐ ܠܟܘܢ ܠܚܘܒܐ ܕܐܠܗܐ ܘܕܒ̈ܢܝ ܐܢܫܐ ܕܐܘܕܥܟܘܢ ܡܠܝܐܝܬ ܨܒ̇ܝܬ<EOS> ܐܢ ܗܘ ܓܝܪ ܕܒܣܒܪܐ<EOS>
ܕܥܬܝܕ ܠܟܘܢ ܬܪܓܫܘܢ ܡܢ ܟܠܗܘܢ ܚ̈ܫܐ ܡܣ̈ܓܦܢܐ ܡܬܚܪܪܝܢ ܐܢܬܘܢ ܘܨܠܡܐ ܕܪܚܡܬܐ ܕܒ̈ܢܝ ܐܢܫܐ<EOS>
ܒܢ̈ܦܫܬܟܘܢ ܡܩܝܡܝܢ ܐܢܬܘܢ<EOS> ܘܐܝܟ ܡܐ ܕܡܢ ܠܥܠ ܐܡ̇ܪܬ ܐ̇ܡܪ<EOS>
ܐܢܐ܇ ܕܐܝܠܝܢ ܕܒܣܒܪܐ ܕܒ̈ܢܝ ܐܢܫܐ ܐܪܓܫܘ ܒܬܪܥܝܬܐ ܡܫܡܠܝܬܐ ܕܛܒ̈ܬܐ ܐܚܝܕܝܢ ܠܗܘܢ<EOS> ܐܟܙܢܐ<EOS>
ܓܝܪ ܕܢܗܘܘܢ ܐܢܫܐ ܒܩܪܝܬܐ ܕܒܥܘܒܛܐ ܕܡܣܟܢܘܬܐ ܡܛܪܦܝܢ ܘܫܘܘܕܝܐ ܡܝܬܪܐ ܠܗܘܢ ܡܠܟܐ ܢܫܠܘܚ<EOS>
ܕܥܡܗ ܒܦܠܛܝܢ ܒܫܘܒܚܐ ܕܐܝܩܪܐ ܨ̇ܒܐ ܕܢܕܝܪܘܢ ܐܝܠܝܢ ܕܐܪܓܫܘ ܒܗܢܐ ܫܘܘܕܝܐ ܠܐ ܡܨܝܢ ܡܟܝܠ<EOS>
ܕܒܣܢܐܬܐ ܠܘܬ ܡܣ̈ܟܢܐ ܗܠܝܢ ܢܗܘܘܢ ܐܠܐ ܐܦ ܐܝܠܝܢ ܕܡܢ ܩܕܝܡ ܫܝܛܝܢ ܗܘܘ ܠܗܘܢ ܒܟܠܗ̇ ܪܚܡܬܐ<EOS>
ܕܡܟܝܟܘܬܐ ܠܒ̇ܟܝܢ ܠܗܘܢ<EOS> ܐܝܠܝܢ ܕܝܢ ܕܠܐ ܝܕܥܘ ܗܢܐ ܐܪܙܐ ܕܐܫܬܕܪ ܡܢ ܡܠܟܐ ܠܐ ܡܝܩܪ̈ܢܐ<EOS>
ܒܠܚܘܕ ܠܐ ܗ̇ܘܝܢ ܠܗܘܢ ܐܠܐ ܒܟܠܗ̇ ܒܣܝܘܬܐ ܚ̇ܝܪܝܢ ܒܗܘܢ<EOS> ܒܗܢܐ ܗܟܝܠ ܢܝܫܐ ܐܝܬܝܗܘܢ<EOS>
ܒܢ̈ܝܢܫܐ ܒܒܪܝܬܐ ܗܕܐ ܒܛܘܪ̈ܦܐ ܘܒܥܩ̈ܬܐ<EOS> ܐܠܗܐ ܕܝܢ ܒܡܪܚܡܢܘܬܗ ܘܒܥܘܬܪܐ ܕܛܝܒܘܬܗ ܫܘܘܕܝܐ<EOS>
ܕܡܘ̈ܠܟܢܐ ܪܘܪ̈ܒܐ ܠܒ̈ܢܝܢܫܐ ܒܐܘܢܓܠܝܘܢ ܩܕܝܫܐ ܐܘܕܥ ܐܢܘܢ<EOS> ܐܝܠܝܢ ܕܝܢ ܕܐܪܓܫܘ ܒܡ̈ܘܠܟܢܘܗܝ<EOS>
ܕܐܠܗܐ ܕܨܝܕ ܒܢܝ̈ܢܫܐ ܒܚܘܒܐ ܡܫܡܠܝܐ ܠܒܝܟܝܢ ܠܒܢ̈ܝܢܫܐ<EOS> ܐܝܠܝܢ ܕܝܢ ܕܒܐܪܙܐ ܕܣܒܪܐ<EOS>
ܕܒ̈ܢܝܢܫܐ ܕܠܘܬ ܡܪܐ ܕܟܠ ܠܣܘܟܠܐ ܠܐ ܐܪܓܫܘ ܫܚܝܡܐܝܬ ܚ̇ܝܪܝܢ ܒܗܘܢ ܘܒܣܘܥܪ̈ܢܝܗܘܢ ܣܢܐܬܐ<EOS>
ܡܬܡܠܝܢ<EOS> ܠܐ ܓܝܪ ܘ̇ܠܐ ܠܢ ܕܢܚܘܪ ܒܚ̈ܛܗܝܗܘܢ ܕܬܢܢ ܐܠܐ ܒܗ̇ܝ ܕܥܬܝܕܝܢ ܕܢܗܘܘܢ ܕܠܐ ܚ̈ܛܗܐ<EOS>ܝܬܝܪܐܝܬ ܕܝܢ ܨܝܕ ܒܢ̈ܝܢܫܐ ܕܥܡܝܕܝܢ<EOS> ܟܠ ܓܝܪ ܒܪ ܐܢܫܐ ܕܥ̇ܡܕ ܠܐ ܘ̇ܠܐ ܕܢܚܘܪ ܒܗ ܐܝܟ<EOS>
ܕܒܗܠܝܢ ܚ̈ܝܐ ܐܠܐ ܐܝܟ ܕܒܗ̇ܢܘܟ ܚ̈ܝܐ ܘܠܐ ܒܥܒ̈ܕܘܗܝ ܕܬܢܢ ܐܠܐ ܒܕܘܒܪܗ ܕܬܡܢ<EOS>ܐܘܛܪܦܝܣ ܐ̇ܡܪ<EOS> ܡܛܠ ܕܐܡܪ ܚܘܒܟ ܕܐܝܠܝܢ ܕܐܪܓܫܘ ܒܣܒܪܐ ܕܒܢ̈ܝܢܫܐ ܠܐ ܡܨܝܢ<EOS>
ܕܢܗܘܘܢ ܠܗܘܢ ܣ̈ܢܐܐ ܘܫܝ̈ܘܛܐ ܗܐ ܚ̇ܙܝܢ ܚܢܢ ܕܟܠܗܘܢ ܒ̈ܢܝ ܥܕܬܐ ܫ̇ܡܥܝܢ ܡ̈ܘܠܟܢܘܗܝ<EOS>
ܕܐܘܢܓܠܝܘܢ ܘܕܠܝ̈ܠܐ ܡܫܬܟܚܝܢ ܕܠܐ ܣ̇ܢܝܢ ܘܠܐ ܫ̇ܝܛܝܢ ܠܚܒܪ̈ܝܗܘܢ<EOS>ܝܚܝܕܝܐ ܐ̇ܡܪ<EOS> ܐܦܢ ܠܟܠܢܫ ܐܬܓܠܝ ܡܘܠܟܢܗ ܕܐܠܗܐ ܐܠܐ ܠܘ ܟܠ ܐܢܫ ܐܪܓܫ ܒܗ ܒܝܕܥܬܐ ܕܥܠܘܗܝ<EOS> ܘܐܟܙܢܐ ܕܐܢ ܢܫܬܘܕܐ<EOS>
ܓܒܪܐ ܥܬܝܪܐ ܠܛܠܝ̈ܐ ܫܒܪ̈ܐ ܕܡܠܓܠܓܝܢ ܕܝ̇ܗܒ ܠܗܘܢ ܐܡܝܢܛܘܢ ܘܡܐ̈ܢܐ ܕܙܚܘܪܝܬܐ ܘܫܐܪܝܐ ܐܦܢ<EOS>
ܫܡ̈ܗܐ ܫܡܥܘ ܐܠܐ ܓܘܢܐ ܘܚܙܬܐ ܕܝܠܗܘܢ ܕܫܡ̈ܗܐ ܠܐ ܝܕܥܘ ܕܢܚܕܘܢ ܒܫܘ̈ܘܕܝܘܗܝ ܕܓܒܪܐ<EOS>
ܘܢܚܒܘܢܝܗܝ ܗܟܢܐ ܐܦ ܐܠܗܐ ܡܠܟ ܠܒ̈ܢܝ ܐܢܫܐ ܣܝܡ̈ܬܐ ܪܘܪ̈ܒܬܐ ܕܡܠܟܘܬܗ<EOS> ܘܠܗܘܢ ܠܫܡ̈ܗܐ ܟܠܢܫ<EOS>
ܫ̇ܡܥ܇ ܡܢ ܚܝܠܐ ܕܝܢ ܕܣܘܟܠܐ ܕܫܡ̈ܗܐ ܒܨܝܪܐ ܬܪܥܝܬܗܘܢ<EOS> ܐܟܙܢܐ ܕܐܡܪ ܫܠܝܚܐ܇ ܕܡܬܪܥܐ ܐܢܐ ܕܠܐ<EOS>
ܫ̇ܘܝܢ ܚ̈ܫܐ ܕܙܒܢܐ ܗܢܐ܇ ܠܬܫܒܘܚܬܐ ܐܝܕܐ ܕܥܬܝܕܐ ܕܬܬܓܠܐ ܒܢ ö<EOS> <EOS> ܫܠܝܚܐ ܟܕ<EOS>
ܡܬܕܡܪ ܒܣܘܟܠܐ ܕܗ̇ܝ ܪܒܘܬܐ ܕܥܬܝܕܐ ܐܡܪ<EOS> ܒܢ̈ܝܢܫܐ ܕܝܢ ܒܫܡܐ ܕܫܡܗ ܐܪܓܫܘ ܒܠܚܘܕ<EOS> ܒܗ ܕܝܢ<EOS>
ܒܪܙܐ ܕܬܫܒܘܚܬܐ ܠܐ ܡܦܣܝܢ ܡ̇ܢܘ<EOS> ܘܡܛܠ ܕܠܐ ܝ̇ܕܥܝܢ ܐܠܐ ܐܢ ܒܠܚܘܕ ܫܘܡܗܐ ܕܡܘ̈ܠܟܢܐ ܡܛܠ<EOS>
ܗܢܐ ܠܐ ܒܥܘܬܪܐ ܕܐܠܗܐ ܬ̇ܗܪܝܢ ܘܠܐ ܒܫܘܦܪܐ ܕܡ̈ܘܠܟܢܘܗܝ ܐܪܓܫܘ܇ ܕܢܪܬܚ ܪܥܝܢܗܘܢ ܘܢܚܒܘܢܝܗܝ<EOS>
ܐܦܢ ܡܛܠ ܡܘܗܒܬܗ<EOS> ܘܠܚ̈ܕܕܐ ܬܘܒ ܫ̇ܝܛܝܢ ܡܛܠ ܕܠܐ ܝ̇ܕܥܝܢ ܣܒܪܗܘܢ<EOS> ܡܛܠ ܗܢܐ ܥܠ ܣܒܪܐ ܕܥܬܝܕ<EOS>
ܢܬܒܛܠ ܠܟܘܢ ܠܡܣܬܟܠܘ ܘܗܐ ܗ̇ܘܝܢ ܐܢܬܘܢ ܡܪ̈ܝܐ ܕܚܫ̈ܝܟܘܢ<EOS> ܒܗܠܝܢ ܢܗܘܐ ܕܘܪܫܐ ܕܬܪܥܝܬܟܘܢ<EOS>
ܚܒ̈ܝܒܝ܇ ܕܗܢܝܢ ܐ̈ܢܝܢ ܡܘܬܪ̈ܢܝܬܐ ܕܚ̈ܝܝܟܘܢ<EOS> ܛܒ ܡܢ ܓܝܪ ܚܟܡܬܐ ܕܙܒ̈ܢܐ ܚܟܡܬܐ ܗܕܐ ܡܩܪܒܐ<EOS>
ܠܟܘܢ ܠܘܬ ܐܠܗܐ<EOS> ܟܠܗܘܢ ܓܝܪ ܡܣܡ ܒܪ̈ܫܐ ܕܐܬܘ ܥܠ ܒܢ̈ܝܢܫܐ ܡܛܠ ܕܠܐ ܗܘܘ ܡܪ̈ܝܐ ܕܚ̈ܫܝܗܘܢ<EOS>
ܒܝ̈ܫܐ<EOS> ܒܐܝܕܐ ܗܟܝܠ ܥܠܬܐ ܡܣܬܟܠܝܢ ܚܢܢ܇ ܕܗܘܐ ܚܢܘܩܝܐ ܕܒ̈ܢܝ ܐܢܫܐ ܕܒܝ̈ܘܡܝ ܢܘܚ ܒܡ̈ܝܐ<EOS>
ܕܛܘܦܢܐ<EOS> ܥܠ ܕܠܐ ܝܕܥܘ ܐܬܪ̈ܘܬܐ ܕܡܪܕܝܬܐ ܕܟܘܟ̈ܒܐ ܐܘ ܡܛܠ ܕܠܐ ܐܡܠܟܘ ܥܠ ܙܘ̈ܥܝܗܘܢ<EOS>
ܫ̈ܓܝܫܐ<EOS> ܘܒܐܝܕܐ ܥܠܬܐ ܟܠܗ̇ ܥܡܪܬܐ ܕܣ̈ܕܘܡܝܐ ܣܦܬ ܒܝܩܕܢܐ<EOS> ܥܠ ܕܠܐ ܗܘܘ ܡܗܝܪ̈ܐ ܒܕܪܫܐ<EOS>
ܠܘܩܒܠ ܐܪܙܐ ܕܟܠܕܝܘܬܐ ܐܘ ܡܛܠ ܕܠܐ ܒܛܠܘ ܪܓܬܐ ܛܡܐܬܐ<EOS>
ܕܠܒܗܘܢ<EOS> ܐܢܐ ܓܝܪ ܠܐ ܐܫ̇ܟܚܬ ܕܟܬܝܒ܇ ܕܛܘܒܝܗܘܢ ܠܐܝܠܝܢ ܕܡܗܝܪܝܢ ܒܨܢܥܬܐ ܕܗ̈ܦܟܬܐ ܕܕܪܫܐ<EOS>
ܐܠܐ ܕܛܘܒܝܗܘܢ ܠܐܝܠܝܢ ܕܕܠܐ ܡܘܡ ܐܢܘܢ ܒܐܘܪܚܐ<EOS> ܟܠܗ ܓܝܪ ܕܫܓܝܫܝܢ ܒܢܝ̈ܢܫܐ ܒܒ̈ܝܫܬܐ ܠܘ ܡܢ<EOS>
ܠܐ ܝܕܥܬܐ ܕܨܒ̈ܘܬܐ܇ ܐܠܐ ܡܢ ܠܐ ܒܛܝܠܘܬܗܘܢ ܕܥܠ ܚ̈ܫܐ ܒ̈ܝܫܐ<EOS> ܐܠܘ ܓܝܪ ܟܠܢܫ ܥܠ ܣܘܟܠܐ<EOS>
ܕܚ̈ܫܘܗܝ ܐܬܒܛܠ ܠܗ ܒܫܝܢܐ ܦܨܝܚܐ ܟܠܗ̇ ܥܡܪܬܐ ܕܬܒܝܠ ܪܘ̇ܙܐ ܗܘܬ<EOS> ܗܕܐ ܓܝܪ ܡܥܕܪܐ ܠܒܪܢܫܐ<EOS>
ܕܩܕܡ ܟܠܡܕܡ ܥܠ ܚܫ̈ܘܗܝ ܢܬܒܛܠ ܠܗ<EOS> ܕܡܢ ܒܬܪ ܕܡܕܟܐ ܢܦܫܗ ܡܢܗܘܢ ܦܐܐ ܠܗ ܠܡܒܥܐ ܕܘܪܫܐ ܕܟܠ<EOS>
ܚܟ̈ܡܢ<EOS> ܐܟܙܢܐ ܓܝܪ ܕܒܪܢܫܐ ܕܫܩܝܦ ܓܘܫܡܗ ܠܟܘܪܗܢܐ ܘܡܠܝܢ ܗ̈ܕܡܘܗܝ ܚܠܕܝܬܐ ܕܫܘܚܢܐ ܠܐ ܝܐܐ<EOS>
ܠܗ ܠܡܬܩܪܒܘ ܠܝܘܠܦܢܐ ܕܐܘܡ̈ܢܘܬܐ ܐܠܐ ܠܘܩܕܡ ܐܬܒܛܠ ܠܗ ܥܠ ܐܣܝܘܬܐ ܕܫܘ̈ܚܢܘܗܝ ܘܗܝܕܝܢ ܡܢ<EOS>
ܒܬܪ ܕܗ̇ܘܐ ܚܠܝܡܐ ܝܐܐ ܠܗ ܝܘܠܦܢܐ ܕܟܠ ܥܒܕ ܗܟܢܐ ܠܐ ܡܥܕܪܐ ܠܒܪ ܐܢܫܐ ܠܡܬܩܪܒܘ ܠܕܘܪܫܐ<EOS>
ܕܗܪ̈ܣܝܣ܇ ܐܠܐ ܠܘܩܕܡ ܗܘܬ ܠܗ ܒܛܝܠܘܬܐ ܥܠ ܝܘܠܦܢܐ ܕܚ̈ܫܘܗܝ<EOS> ܘܡܐ ܕܗܘܐ ܚܝܠܬܢܐ ܒܚܘܠܡܢܐ<EOS>
ܕܢܦܫܗ ܗܝܕܝܢ ܝܐܐ ܠܗ ܝܘܠܦܢܐ ܕܟܠ ܡܕܡ ܐܢܫ ܕܝܢ ܡܢ ܐ̈ܚܐ ܡܕܢ̈ܚܝܐ ܕܫܡܗ ܡܪܐ ܐܡܕܝܐ ܡܛܠ<EOS>
ܕܒܗ ܒܥܕܢܐ ܥܠ ܘܠܐ ܫܡܥ ܐܝܠܝܢ ܕܩܕܡ ܝܘܡ̈ܬܐ ܐܬܡܠܠ ܟܕ ܫܡܥ ܗܠܝܢ ܐܡܪ<EOS> ܕܗܠܝܢ ܕܠܐ ܐܢܫ<EOS>
ܝ̇ܕܥ ܡܬܒܥܐ ܠܗ ܠܡܐܠܦ<EOS> ܥܠ ܚ̈ܫܐ ܓܝܪ ܕܢܦܫܗ ܡܢܘ ܕܠܐ ܝ̇ܕܥ ܠܗܘܢ<EOS> ܟܠ ܐܢܫ ܓܝܪ ܝ̇ܕܥ ܗܘ ܡܢ<EOS>
ܛܒ ܠܗ ܘܡܢ ܒܝܫ ܠܗ<EOS>ܝܚܝܕܝܐ ܐ̇ܡܪ<EOS> ܐܢܗܘ ܡܕܝܢ ܕܡܫܡܠܐ ܐܢܬ ܐܚܝ ܒܗܕܐ ܝܕܥܬܐ ܕܚ̈ܫܐ ܕܢܦܫܟ ܦܫܩ<EOS>
ܠܝ ܥܠ ܡܕܡ ܕܡܫܐܠ ܐܢܐ<EOS> ܐܫܬܥܐ ܠܝ ܥܠ ܟܣܝܘܬܟ<EOS> ܠܐ ܐ̇ܡܪ ܐܢܐ ܥܠ ܟܝܢܐ ܕܢܦܫܟ<EOS> ܠܐ ܓܝܪ<EOS>
ܡܬܕܝܢܬ ܐܠܐ ܝ̇ܕܥܬ ܕܬܚܘܐ ܕܐܝܬܝܗ̇ ܒܟ ܘܐܡܬܝ ܘܐܝܟܢ ܘܡܛܠ ܡܢܐ ܘܡܢܐ ܗܝ<EOS> ܐܠܐ ܬܒ̇ܥ ܐܢܐ<EOS>
ܗ̇ܘ ܡܕܡ ܕܐܦ ܐܠܗܐ ܦܩܕ ܠܟ ܕܬܕܥ<EOS> ܗܢܘ ܕܝܢ ܕܟܕ ܢܡܘܣܐ ܪܚܡ<EOS>
ܛܒ̈ܬܐ ܘܣ̇ܢܐ ܒ̈ܝܫܬܐ ܣܡ ܐܠܗܐ ܒܟܝܢܟ ܐܝܠܝܢ ܐ̈ܢܝܢ ܥ̈ܠܠܬܐ ܕܥ̈ܒܕܢ ܠܟ ܕܠܐ ܗܘܝܬ ܐ̇ܘܐ ܥܡ<EOS>
ܛܒ̈ܬܐ ܕܟܝܢܟ<EOS> ܘܡܛܠ ܡܢܐ ܟܕ ܟܝܢܗ̇ ܕܢܦܫܟ ܠܐ ܡܓܫܡܐ ܗܘ ܦܓܪ̈ܢܝܬܐ ܡܚܒܐ ܬܪܥܝܬܟ<EOS> ܘܐܝܢܐ<EOS>
ܚܫܐ ܡܫܪܐ ܒܟ ܩܕܡܐܝܬ<EOS> ܘܐܝܢܘ ܕܬܪ̈ܝܢ ܒܬܪ ܪܓܬܐ<EOS> ܘܐܝܢܘ ܕܡܘܠܕ ܒܟ ܕܚܠܬܐ ܕܥܠܡܐ<EOS> ܘܐܝܠܝܢ<EOS>
ܐܢܘܢ ܕܡܢ ܒܬܪܗ<EOS> ܘܐܝܕܐ ܥܠܬܐ ܐܝܬܝܗ̇ ܕܡܣܓܝܐ ܠܗܘܢ<EOS> ܘܒܐܝܠܝܢ ܡܫܬܩܠܝܢ ܡܢ ܢܦܫܐ<EOS> ܘܡܛܠ ܡܢܐ<EOS>
ܒܝܫܘܬܐ ܘܚܣܡܐ ܘܟܪܝܘܬܐ܇ ܝܬܝܪ ܡܢ ܫܪܟܐ ܕܚ̈ܫܐ ܐܡܝܢܝܢ ܒܒܢ̈ܝܢܫܐ<EOS> ܐܝܬ ܗܘ ܓܝܪ ܕܐܫܬܪܝ ܡܢ<EOS>
ܪܚܡܬ ܟܣܦܐ ܘܡܢ ܚܣܡܐ ܠܐ ܐܬܕܟܝ<EOS> ܘܐܝܠܝܢ ܐܢܘܢ ܚܘ̈ܫܒܐ ܕܡܨܝܢ ܒܚܝܠܐ ܕܙܟܘܢ ܠܟܠ ܚܕ ܚܕ ܡܢ<EOS>
ܗܠܝܢ ܚܫ̈ܐ<EOS> ܘܐܝܠܝܢ ܐܢܘܢ ܙܘ̈ܥܐ ܕܣ̇ܦܩܝܢ ܕܢܒܛܠܘܢ ܚܣܡܐ<EOS> ܘܐܝܠܝܢ ܐܢܘܢ ܗܠܝܢ ܕܠܘܩܒܠ<EOS>
ܒܝܫܘܬܐ<EOS> ܘܐܝܠܝܢ ܐܢܘܢ ܗܠܝܢ ܕܠܘܩܒܠ ܕܚܠܬܐ<EOS> ܐܝܟܢܐ ܓܝܪ ܕܠܟܠ ܚܕ ܡܢ ܟܐ̈ܒܐ ܕܦܓܪܐ ܣܡ̈ܡܢܐ<EOS>
ܝܕܝܥܝܢ ܠܗ ܒܚܟܡܬܐ ܕܐܣܝܘܬܐ ܘܠܐ ܗܘܐ ܟܠ ܚܕ ܚܕ ܡܢܗܘܢ ܒܡܘܙܓܐ ܕܚܕ ܛܟܣܐ ܕܥܩܪ̈ܐ ܡܬܐܣܐ<EOS>
ܗܟܢܐ ܠܟܠ ܚܕ ܡܢ ܚ̈ܫܐ ܕܢܦܫܐ ܚܘ̈ܫܒܐ ܕܙ̇ܟܝܢ ܠܗ ܝܕܝܥܝܢ ܒܚܟܡܬܐ ܕܪܥܝܢܐ<EOS> ܬܘܒ ܕܝܢ ܡܫܐܠ<EOS>
ܐܢܐ ܕܟܡܐ ܙܒܢܐ ܠܒ̇ܟ ܚܕ ܚܕ ܡܢ ܗܠܝܢ ܚ̈ܫܐ ܒܢܦܫܐ܇ ܡܐ ܕܗܘܬ ܒܛܝܠܘܬܐ ܥܠܝܗܘܢ ܠܡܒܛܠܘ<EOS>
ܐܢܘܢ<EOS> ܘܡܐ ܕܫܪܝ ܐܢܫ ܕܢܥܒܕ ܐܓܘܢܐ ܠܘܩܒܠܗܘܢ<EOS> ܡܛܠ ܡܢܐ ܠܐ ܕܠܝܠ ܚܘܝܒܗܘܢ ܒܙܟܘܬܗ<EOS> ܘܐܝܕܐ<EOS>
ܗܝ ܥܠܬܐ ܕܗ̇ܘܝܐ ܠܟ ܕܥܠ ܢܦܫܟ ܬܬܦܠܓ܇ ܕܐܢܬ ܠܟ ܠܐ ܫܠܡܬ ܒܚ̈ܘܫܒܝܟ<EOS> ܕܟܕ ܣ̇ܢܝܬ ܠܗܘܢ<EOS>
ܥ̇ܡܪܝܢ ܒܟ<EOS> ܘܟܕ ܟ̇ܐܝܬ ܒܗܘܢ ܠܐ ܡܫܢܝܢ܇ ܘܟܕ ܡܬܟܫܦ ܐܢܬ ܥܠ ܒܘܛܠܗܘܢ ܠܐ ܡܬܛܪܕܝܢ܇ ܐܠܐ ܟܕ<EOS>
ܠܐ ܒ̇ܥܝܬ ܡܩܬܝܢ ܒܟ<EOS> ܐܪܐ ܠܘ ܒܨܒܝܢܟ ܐܝܬܘܗܝ ܕܘܒܪܟ ܘܐܢ ܒܨܒܝܢܟ ܡܫܠܛܬ ܐܡܪ ܠܝ ܡܛܠ ܡܢܐ<EOS>
ܥ̇ܡܪ ܒܟ ܡܕܡ ܕܠܐ ܒ̇ܥܝܬ<EOS> ܘܦܫܩ ܠܝ ܡܛܠ ܡܢܐ ܚܘܫܒܐ ܕܒܟ<EOS>
ܙ̇ܟܐ ܠܟ<EOS> ܥܡ ܐܚܪ̈ܢܝܬܐ ܕܠܗܠܝܢ ܦ̈ܚܡܢ<EOS> ܠܐ ܬܛܥܐ ܐܘ ܚܒܝܒܢ ܒܡܣܒܪܢܘܬܐ ܕܐܝܬ ܠܟ ܥܠ ܢܦܫܟ<EOS>ܗܐ ܓܝܪ ܡܐ ܕܟܪܝܗ ܐܢܬ ܠܐ ܨ̇ܒܝܬ ܕܬܪܢܐ ܕܚܠܝܡ ܐܢܬ ܐܝܟ ܡܐ ܕܒܦܫܝܛܘܬܟ ܣܒܪܬ ܕܚܟܝܡ ܐܢܬ<EOS>ܐܘ ܡܢ ܠܐ ܝܕܥܬܐ ܕܒ̈ܢܝ ܐܢܫܐ܇ ܕܗܠܝܢ ܕܡܣܬܪ̈ܢ ܒܥܡܝܩܘܬܗ̇ ܕܢܦܫܐ ܡܣܬܒܪ̈ܢ ܠܗܘܢ ܦܫܝ̈ܛܬܐ<EOS>ܐܝܕܐ ܓܝܪ ܐܝܬ ܕܡܝܬܪܐ ܘܚܝܠܬܢܝܐ ܒܫܪܪܗ̇ ܡܢ ܗ̇ܝ ܕܐܢܫ ܢܣܬܟܠ ܚܫ̈ܘܗܝ ܒܝ̈ܫܐ ܘܢܫܥܒܕ ܐܢܘܢ<EOS>
ܠܡܪܘܬܐ ܕܨܒܝܢܗ<EOS> ܡܛܠ ܗܢܐ ܐܡܝܢܐܝܬ ܠܬܪܥܝܬܐ ܕܚܦܝܛܐ ܥܠ ܕܟܝܘܬܐ ܕܪܥܝܢܐ܇ ܡܩܠܣ ܐܠܗܐ<EOS>
ܒܛܘ̈ܒܘܗܝ ܘܒܡܪܬܝܢܘܬܐ ܕܒܟ̈ܬܒܐ<EOS> ܡܛܠ ܕܗܕܐ ܗܝ ܒܠܚܘܕ ܚܟܡܬܐ ܕܫܪܪܐ܇ ܕܣܡ ܐܠܗܐ ܒܟܝܢܐ ܕܒ̈ܢܝ<EOS>
ܐܢܫܐ ܒܗܠܝܢ ܚ̈ܝܐ܇ ܕܠܝܬ ܒܗ̇ ܠܐ ܡܣܒܪ̈ܢܘܬܐ ܘܠܐ ܨܢ̈ܥܬܐ<EOS> ܐܠܐ ܟܠܗܘܢ ܟ̈ܬܒܐ ܘܟܠܗ ܟܝܢܐ<EOS>
ܕܒ̈ܢܝ ܐܢܫܐ ܒܢܡܘܣܐ ܟܝܢܝܐ ܕܣܝܡ ܒܗܘܢ܇ ܣ̇ܗܕ ܥܠܝܗ̇ ܕܫܪܪܐ ܗܝ<EOS> ܘܗܝ ܗܝ ܕܡܘܬܪܐ ܠܒܢ̈ܝܢܫܐ<EOS>
ܒܥ̈ܒܕܐ ܛܒ̈ܐ܇ ܐܝܟ ܕܐܡܪ ܡܠܦܢܐ ܫܪܝܪܐ ܦܘܠܘܣ<EOS> ܒܫܪܟܐ ܕܝܢ ܕܟܠܗܝܢ ܚܟ̈ܡܬܐ ܚܠܝ̈ܛܢ ܐ̈ܢܝܢ<EOS>
ܨܢ̈ܥܬܐ ܘܡܣܒܪ̈ܢܘܬܐ<EOS> ܘܠܡܬܕܡܪܘ ܥܠ ܛܥܝܘܬܐ ܕܒ̈ܢܝܢܫܐ ܕܟܕ ܚܝܠܬܢܝܐ ܝܕܥܬܐ ܕܥܠ ܚ̈ܫܐ ܕܢܦܫܐ<EOS>
ܟܠܢܫ ܣ̇ܒܪ ܕܥܠ ܬܩܢܘܬܐ ܕܢܦܫܗ ܠܐ ܣܢܝܩ ܕܢܐܠܦ<EOS> ܘܐܢ ܥܠ ܝܕܥܬܐ ܕܦܓܪܐ ܐܡܪܘ ܥܠܝܗ̇ ܕܒܝܬ<EOS>
ܐܝܦܩܪܛܝܣ ܗ̇ܢܘܢ ܕܗܘܘ ܬܡ̈ܝܗܐ ܒܐܘܡܢܘܬܐ ܕܐܣܝܘܬܐ ܕܥܠܡܐ ܟܪܐ ܘܐܘܡܢܘܬܐ ܐܪܝܟܐ ܟܠܗ ܠܡ<EOS>
ܥܠܡܗ ܕܒܪܢܫܐ ܟܡܐ ܕܗ̇ܘܝܢ ܚܝ̈ܘܗܝ܇ ܙܥܘܪ ܗܘ ܠܡܣܝܟܘ ܒܬܪܥܝܬܗ ܝܘܠܦܢܐ ܕܥܬܝܪܘܬ ܦܘܪ̈ܫܢܝܗ̇<EOS>
ܕܐܣܝܘܬܐ ܘܐܢ ܡܢ ܚܟܡܬܐ ܕܥܠ ܗܢܐ ܦܓܪܐ ܕܠܒܝܫܝܢܢ ܙܥܘܪ̈ܝܢ ܚ̈ܝܘܗܝ ܕܒܪܢܫܐ ܕܢܕܥ ܪܘܟܒܗ<EOS>
ܥܡ ܫܘܚܠܦܐ ܕܟܐ̈ܒܘܗܝ ܘܥܠܬܐ ܕܚܘܠܡܢܗܘܢ ܥܠ ܙܘ̈ܥܘܗܝ ܟܝ ܕܟܝܢܢ ܟܣܝܐ ܡܡܪܚܝܢܢ ܕܢܣܒܪ<EOS>
ܕܝܕܥܢܝܗܝ ܠܛܟܣܐ ܕܫܘܚܠܦܐ ܕܚܫ̈ܘܗܝ ܘܣ̇ܒܪܝܢܢ ܕܝܕܥܬܐ ܗܝ<EOS>
ܫܚܝܡܬܐ ܕܐܢܫ ܢܣܬܟܠ ܕܐܝܟܢܐ ܢܦܫܗ ܢܚܪܪ ܡܢ ܚ̈ܫܐ ܒܝ̈ܫܐ<EOS> ܕܫܪܝܪܐܝܬ ܕܐܠܐ ܐܢ ܐܬܝܗܒ ܠܗ ܠܒܪ<EOS>
ܐܢܫܐ ܓܠܝܐܝܬ ܥܘܕܪܢܐ ܐܠܗܝܐ ܠܐ ܡܨܐ ܕܢܡܛܐ ܠܫܦܝܘܬܐ ܕܢܦܫܐ<EOS> ܘܡܕܡ ܕܡܢ ܡܥܒܕܢܘܬܐ ܐܠܗܝܬܐ<EOS>
ܒܡܘܠܕܐ ܚܕܬܐ ܥܬܝܕ ܕܢܬܝܗܒ ܠܢ ܕܢܗܘܐ ܬܡܢ ܒܪܥܝܢܐ ܕܟܝܐ ܬܪܥܝܬܐ ܦܫܝܛܬܐ ܪܢܝܢ ܚܢܢ ܥܠܘܗܝ<EOS>
ܕܟܕ ܒܦܓܪܐ ܐܝܬܘܗܝ ܒܪܢܫܐ ܠܗܕܐ ܡܫܘܚܬܐ ܢܡܛܐ ܐܢܐ ܕܝܢ ܡܢ ܓܒܪܐ ܕܐܠܗܐ ܐܝܢܐ ܕܐܦ ܒܚܟܡܬܐ<EOS>
ܕܦܝܠܣܘܦܘܬܐ ܬܡܝܗܐܝܬ ܡܕܪܫ ܗܘܐ ܫܡ̇ܥܬ ܕܐܡܪ<EOS> ܕܠܐ ܠܡ ܡܦܚܡ ܐܢܐ ܠܚܕܐ ܡܢ ܚܟ̈ܡܬܐ ܥܡ ܗܕܐ<EOS>
ܕܐܢܫ ܢܗܘܐ ܚܟܝܡ܇ ܕܐܝܟܢ ܡܢ ܚܫ̈ܘܗܝ ܒ̈ܝܫܐ ܢܬܚܪܪ<EOS> ܘܬܘܒ ܐܡܪ<EOS> ܕܡܝܬܪ ܗܘ ܠܝ ܐܝܢܐ ܕܛ̇ܪܕ<EOS>
ܡܢܗ ܚܫܐ ܒܝܫܐ܇ ܡܢ ܗ̇ܘ ܕܡܦܩ ܡܫܪܝܬܐ ܕܫܐ̈ܕܐ ܡܢ ܕܝܘܢܐ<EOS> ܡܛܠ ܕܗ̇ܘ ܠܡ ܕܐܝܬ ܒܗ ܫܐ̈ܕܐ ܠܐ<EOS>
ܕܐܢ ܠܗ ܐܠܗܐ ܥܠܝܗܘܢ<EOS> ܗ̇ܘ ܕܝܢ ܕܚ̈ܫܐ ܒܝ̈ܫܐ ܥ̇ܡܪܝܢ ܒܗ ܬܚܝܬ ܕܝܢܐ ܕܐܠܗܐ ܚܒܝܫ܇ ܥܠ ܕܠܐ<EOS>
ܐܬܦܨܝ ܡܢܗܘܢ<EOS> ܫܐܕܐ ܓܝܪ ܟܠ ܐܡܬܝ ܕܗܘ ܕܢܦܘܩ ܐܝܬ ܠܗ<EOS> ܢܟܝܢܗ ܓܝܪ ܨܝܕ ܦܓܪܐ ܗܘ ܘܠܐ ܨܝܕ<EOS>
ܟܝܢܗ̇ ܕܢܦܫܐ<EOS> ܚܫܐ ܕܝܢ ܒܝܫܐ ܒܢܦܫܐ ܡܩܘܐ ܒܬܪ ܡܘܬܗ ܕܒܪܢܫܐ ܠܝ ܕܝܢ ܐܦ ܓܒܪܐ ܕܣܥܝܪ̈ܢ ܠܗ<EOS>
ܐܬܘ̈ܬܐ ܣ̈ܓܝܐܬܐ ܚܙܐ ܠܝ<EOS> ܒܬܪܥܝܬܗ ܕܝܢ ܛܒ ܣܟܠ ܗܘܐ ܒܝܕ ܕܡܥܕ ܗܘܐ ܒܚܡܬܐ ܘܠܘ̈ܛܬܐ<EOS> ܘܟܕ<EOS>
ܡܢ ܐܚܪ̈ܢܐ ܫܐ̈ܕܐ ܡܦܩ ܗܘܐ ܒܨܠܘܬܐ ܕܬܘܠܡܕܐ ܕܚ̈ܢܦܐ ܒܐܬܪܐ ܕܗ̈ܢܕܘܝܐ ܥܠ ܚܫ̈ܘܗܝ ܠܐ ܐܬܒܛܠ<EOS>
ܠܗ ܬܘܒ ܕܝܢ ܐܡܪ ܗܢܐ ܓܒܪܐ ܬܡܝܗ ܒܚܟܡܬܐ ܕܡܢ ܠܥܠ ܐܡ̇ܪܬ ܥܠܘܗܝ ܕܡܢ ܙܒܢܐ ܠܡ ܕܗܘܬ ܠܝ<EOS>
ܬܪܥܝܬܐ ܥܠ ܝܘܠܦܢܐ ܥܠ ܗܕܐ ܕܐܕܥ ܡܢ ܛܒ ܠܝ ܘܡܢ ܒܝܫ ܠܝ ܗܘܬ ܠܝ ܒܛܝܠܘܬܐ ܘܥܕܟܝܠ ܚܣܝܪ<EOS>
ܐܢܐ ܡܢ ܗܕܐ ܚܟܡܬܐ<EOS> ܚܙܘ ܡܢܐ ܐܡܪ ܗܢܐ ܒܪܢܫܐ ܥܠ ܢܦܫܗ <EOS> ܘܒ̈ܢܝ ܐܢܫܐ ܣ̈ܟܠܐ ܒܬܠܒܫܬܐ<EOS>
ܕܐܣܟܝܡܐ ܘܒܩܪܝܢܐ ܕܟ̈ܬܒܐ ܣܒܪܘ ܕܐܕܪܟܘܗ̇ ܠܝܕܥܬܐ ܕܠܐ<EOS>
ܕܝܢ ܢܛܠܘܡ ܨܒܝܢܗ ܕܗܢܐ ܐܚܘܢ ܐܩܪܒ ܠܗ ܚܕ ܣܡܐ ܕܝܘܠܦܢܐ ܥܠ ܚܫ̈ܘܗܝ<EOS> ܗܠܝܢ ܚ̈ܫܐ ܐܚܝ ܐܢܗܘ<EOS>
ܕܐܢܫ ܨܒܝܢܗܘܢ ܠܐ ܢܥܒܕ ܡܠܝܐܝܬ ܡܬܡܚܠܝܢ<EOS> ܐܟܙܢܐ ܓܝܪ ܕܚܝܠܬܢܝܢ ܐܪ̈ܝܘܬܐ ܒܟܝܢܗܘܢ ܒܝܕ<EOS>
ܫܠܝܐ ܕܝܢ ܕܡܢܗܘܢ ܐ̇ܬܝܐ ܠܡܚܝܠܘܬܐ ܡܪܬܐ ܕܒܝܫܘܬܗܘܢ ܐܦܢ ܒܗܘܢ ܗܝ ܗܟܢܐ ܒܝܕ ܡܗܡܝܢܘܬܐ<EOS>
ܕܡܢ ܨܒܝܢܐ ܕܚ̈ܫܝܢ ܬ̇ܚܒ ܚܝܠܐ ܕܒܝܫܘܬܗܘܢ<EOS> ܘܐܝܟܢܐ ܕܒܝܕ ܡܓܪܝܢܘܬܐ ܘܬܘܪܣܝܐ ܐܡܝܢܐ<EOS>
ܬ̇ܩܦܝܢ ܐܪ̈ܝܘܬܐ ܒܚܝܠܐ ܕܥܘܫܢܗܘܢ ܗܟܢܐ ܒܗ̇ܝ ܕܥ̇ܒܕ ܐܢܫ ܨܒܝܢܐ ܠܚܘܫ̈ܒܘܗܝ܇ ܡܓܪܐ ܠܗܘܢ<EOS>
ܕܝܬܝܪܐܝܬ ܢܬܚܝܠܘܢ ܥܠܘܗܝ<EOS> ܐܝܢܐ ܕܝܢ ܕܗܘܐ ܠܗ ܫܩܠ ܛܥܢܐ ܥܠ ܡܦܩܬܗܘܢ ܕܡܢܗ ܘܚܝܒ ܘܛܪܕ<EOS>
ܐܢܘܢ ܡܢ ܓܘ ܪܥܝܢܗ ܬܘܒ ܡܫܠܛܐܝܬ ܒܪܥܝܢܗ ܠܐ ܥ̇ܡܪܝܢ<EOS> ܐܠܐ ܐܦܢ ܢܗܘܐ ܕܐܝܟ ܐܪ̈ܚܐ ܒܐܘܪܚܐ<EOS>
ܕܠܒܗ ܢܥܒܪܘܢ ܥܕ ܡܟܐܐ ܢܟܐܐ ܒܗܘܢ ܕܠܝܠܐܝܬ ܛ̇ܠܩܝܢ<EOS> ܐܟܙܢܐ ܓܝܪ ܕܢܬܛܪܕܘܢ ܥ̈ܒܕܐ ܡܢ ܒܝܬܐ<EOS>
ܕܡܪܗܘܢ ܠܝܬ ܠܗܘܢ ܬܘܒ ܦܪܗܣܝܐ ܕܐܝܟ ܥܝܕܗܘܢ ܩܕܡܝܐ ܢܥܠܘܢ ܗܟܢܐ ܡܫܬܩܠܐ ܦܪܗܣܝܐ ܕܗܠܝܢ<EOS>
ܚ̈ܫܐ ܡܢ ܢܦܫܐ ܒܡܩܘܝܢܘܬܗܘܢ ܕܠܒܪ ܡܢܗ̇<EOS> ܟܕ ܗ̇ܘܐ ܡܟܝܠ ܒܗܝܠ ܒܫܠܝܐ ܐܡܝܢܐ ܪܥܝܢܗ ܕܒܪܢܫܐ<EOS>ܐܠܐ ܡܢܐ ܢܐܡܪ ܥܠ ܐܚܪ̈ܢܐ܇ ܕܡܐ ܕܣܓܝܘ ܥܠܝܗܘܢ ܚܘ̈ܫܒܐ܇ ܚܠܦ ܕܢܬܥܢܘܢ ܒܩܪܝܢܐ ܕܒܝܕ ܡܠܬܐ<EOS>
ܛܒܬܐ ܢܫܠܐ ܪܥܝܢܗܘܢ ܡܢ ܫܓܝܫܘܬܐ ܕܚܘ̈ܫܒܐ ܒܝܕ ܡܡܠܠܐ ܣܓܝܐܐ ܐܘ ܒܥܒܕܐ ܕܨܒܘ̈ܬܐ ܪ̈ܢܝܢ<EOS>
ܕܡܢܝܚܝܢ ܠܒܗܘܢ ܡܢ ܫܚܩܐ ܕܡܚ̈ܫܒܬܗ<EOS> ܠܐ ܗܟܢܐ ܬܣܒܪ ܠܟ ܐܘ ܒܪܢܫܐ܇ ܕܡܢ ܥܢܝܢܐ ܕܨܒ̈ܘܬܐ<EOS>
ܡܫܟܚܬ ܒܘܝܐܐ ܠܪܥܝܢܐ܇ ܕܡܢ ܗܪܓܟ ܕܒܗܝܢ ܬܙܟܐ ܠܡܚ̈ܫܒܬܟ<EOS> ܠܐ ܓܝܪ ܣ̇ܦܩܝܢ ܚ̈ܘܫܒܐ ܐܪ̈ܥܢܐ<EOS>
ܠܚܘ̈ܫܒܐ ܕܦܓܪܐ ܢܒܛܠܘܢ<EOS> ܐܦܢ ܕܝܢ ܡܢ ܗ̇ܘ ܚܘܫܒܐ ܒܝܫܐ ܕܡܛܪܦܐ ܒܗ ܬܪܥܝܬܟ ܡܬܢܝܚ ܐܢܬ ܩܠܝܠ<EOS>
ܒܥܘܦܝܢܐ ܕܨܒ̈ܘܬܐ ܐܠܐ ܠܐ ܬܣܒܪ ܠܟ ܕܒܥܢܝܢܗܝܢ ܡܬܚܝܒ<EOS>ܗ̇ܝ ܕܝܢ ܕܒܟܠܙܒܢ ܡܬܥܝܪ ܒܟ ܕܥ ܠܟ ܕܠܐ ܒܛܠܬܝܗܝ ܒܙܟܘܬܟ ܕܥܠܘܗܝ<EOS> ܠܐ ܗܟܝܠ ܡܐ ܕܐܬܬܙܝܥܘ<EOS>
ܙܘ̈ܥܐ ܫ̈ܓܝܫܐ ܒܬܪܥܝܬܢ܇ ܢܒܥܐ ܠܢ ܒܘܝܐܐ ܕܥܘܕܪܢܐ ܡܢ ܡܕܡ ܕܡܬܚܙܐ ܡܛܠ ܕܠܝܬ ܚܝܠܬܢܘܬܐ<EOS>
ܒܡܪܢܝܬܐ ܕܗܠܝܢ ܕܡܬܚܙܝ̈ܢ ܕܒܗܝܢ ܢܣܒܪ ܕܡܫܟܚܝܢܢ ܠܡܒܛܠܘ ܡܢ ܢܦܫܢ ܙܘ̈ܥܐ ܕܟܪܝܘܬܐ<EOS> ܐܠܐ<EOS>
ܢܒܥܐ ܡܢ ܡܫܝܚܐ ܗ̇ܘ ܕܚܝܠܬܢ ܗܘ ܪܢܝܗ ܘܣ̇ܦܩ ܠܡܚܝܒܘ ܟܠܗܘܢ ܙܘ̈ܥܐ܇ ܕܡܬܙܝܥܝܢ ܒܨܒܝܢܐ<EOS>
ܫܓܝܫܐ ܕܦܓܪܐ<EOS> ܟܕ ܓܝܪ ܒܥܐ ܛܘܒܢܐ ܦܘܠܘܣ ܕܢܪܬܐ ܕܒܝܕ ܒܥܘܬܐ ܕܡܢ ܡܫܝܚܐ ܡܨܝܢܢ ܢܣܒ ܚܝܠܐ<EOS>
ܕܥܘܕܪܢܐ ܥܠ ܥܩ̈ܬܢ ܐܡܪ<EOS> ܢܬܩܪܒ ܗܟܝܠ ܒܓܠܐ ܥܝܢ ܠܟܘܪܣܝܐ ܕܛܝܒܘܬܗ ܘܢܣܒ ܪ̈ܚܡܐ ܕܢܫܟܚ<EOS>
ܛܝܒܘܬܐ ܠܥܘܕܪܢܐ ܒܙܒܢܐ ܕܐܘܠܨܢܐ <EOS> <EOS> ܕܐܠܗܐ ܕܗܘ ܒܠܚܘܕܘܗܝ ܐܝܬܘܗܝ ܩܕܝܫܐ<EOS>
ܕܒܩܘܕܫܗ ܡܬܓܐܝܢ ܥ̈ܠܡܝ ܫܘܒܚܐ ܗܘ ܢܬܠ ܠܢ ܕܩܕܝܫܐܝܬ ܢܣܒ ܒܢܦܫܢ ܬܗܪܐ ܕܪܒܘܬܗ<EOS> ܕܠܗ ܫܘܒܚܐ<EOS>
ܠܥܠܡܝܢ ܐܡܝܢ<EOS>ܫܠܡ<EOS>
ܬܘܒ<EOS>
ܡܡܠܠܐ ܕܐܪܒܥܐ<EOS>
ܠܥܕܢܐ ܕܝܢ ܕܒܬܪܗ ܡܢ ܒܬܪ ܕܨܠܝܢ ܫܪܝܢ ܕܢܐܡܪ ܠܗ<EOS> ܟܕ ܣܝܡ̈ܬܐ ܛܒ̈ܬܐ<EOS>
ܒܢܦܫܢ ܐܣܢܬ ܒܥܢܝܢܐ ܕܗܘܐ ܠܢ ܥܡ ܡܝܬܪܘܬܟ ܫܒܚܢ ܘܐܘܕܝܢ ܠܗ̇ܘ ܕܝܗܒ ܠܟ ܗܕܐ ܟܠܗ̇ ܡܘܗܒܬܐ<EOS>ܐܠܐ ܡܛܠ ܕܨ̇ܒܝܢ ܚܢܢ ܕܢܫܡܥ ܢܝܫܐ ܐܚܪܢܐ܇ ܕܠܐ ܗܘܝܢ ܚ̇ܝܪܝܢ ܒܠܝܠܐܝܬ ܒܫ̈ܡܗܐ ܕܡܬܐܡܪܝܢ<EOS>
ܒܡܝܬܪܘܬܐ ܨ̇ܒܝܢܢ ܕܢܐܠܦ ܕܐܝܟܢܐ ܐܝܬܘܗܝ ܚܝܠܐ ܕܟܠ ܚܕ ܚܕ ܡܢܗܘܢ܇ ܦܓܪܢܐܝܬ ܘܢܦܫܢܐܝܬ<EOS> ܕܐܢ<EOS>
ܗܘ ܕܦܘܪܫܢܗܘܢ ܢܫܡܥ ܝܬܝܪܐܝܬ ܡܬܢܗܪܐ ܬܪܥܝܬܢ ܒܫܘ̈ܚܠܦܐ ܣ̈ܓܝܐܐ ܕܐܝܬ ܒܡܝܬܪܘܬܐ<EOS> ܟܕ ܓܝܪ<EOS>
ܫ̇ܡܥܝܢܢ ܥܠ ܡܟܝܟܘܬܐ ܐܘ ܥܠ ܡܪܚܡܢܘܬܐ ܨ̇ܒܝܢ ܚܢܢ ܕܗܘܝܢ ܝ̇ܕܥܝܢ ܐܢ ܚܕ ܗܘ ܛܟܣܐ<EOS>
ܕܡܟܝܟܘܬܐ܇ ܐܘ ܐܢ ܐܝܬ ܫܘܚܠܦܐ ܒܡܪܚܡܢܘܬܐ܇ ܐܝܟ ܕܐܝܬ ܫܘܚܠܦܐ ܒܟܪܝܘܬܐ<EOS> ܐܝܬ ܓܝܪ ܟܪܝܘܬܐ<EOS>
ܕܥܠܡܐ܇ ܘܐܝܬ ܟܪܝܘܬܐ ܕܡܛܠ ܐܠܗܐ<EOS> ܥܡ ܐܚܪ̈ܢܝܬܐ ܕܐܝܬ ܠܢ ܕܢܫܐܠ ܥܠܝܗܝܢ<EOS>ܝܚܝܕܝܐ ܐ̇ܡܪ<EOS> ܥܠ ܐܝܠܝܢ ܕܣܝ̈ܡܢ ܒܪܥܝܢܟܘܢ ܫܐܠܘ ܚܕܝܐܝܬ<EOS> ܘܚܢܢ ܒܐܝܠܝܢ<EOS>
ܕܣ̇ܦܩܐ ܙܥܘܪܘܬܢ ܡܢܝܚܝܢ ܚܢܢ ܬܪܥܝܬܟܘܢ<EOS> ܘܐܝܠܝܢ ܫܡ̈ܗܐ ܕܥܠܝܗܘܢ ܨ̇ܒܝܢ ܐܢܬܘܢ ܕܬܫܐܠܘܢ<EOS>
ܣܕܘܪܘ ܐܢܘܢ<EOS>ܐܘܣܒܝܣ ܐ̇ܡܪ<EOS> ܡܫܐܠܝܢ ܚܢܢ ܥܠ ܕܚܠܬܐ ܘܟܪܝܘܬܐ<EOS> ܥܠ ܚܫܐ ܘܥܠ ܐܒܝܠܘܬܐ<EOS> ܥܠ<EOS>
ܡܣܟܢܘܬܐ<EOS> ܥܠ ܡܪܚܡܢܘܬܐ<EOS> ܥܠ ܫܠܡܐ ܘܥܠ ܫܝܢܐ<EOS> ܥܠ ܕܟܝܘܬܐ<EOS> ܥܠ ܨܘܡܐ<EOS> ܥܠ ܬܫܡܫܬܐ<EOS> ܥܠ ܕܒ̈ܚܐ<EOS> ܥܠ ܩܘܪܒܢܐ<EOS> ܥܠ ܡܕܒܚܐ<EOS> ܥܠ ܪܘܚܦܐ<EOS> ܥܠ<EOS>
ܥܕܬܐ<EOS> ܥܠ ܟܗܢܘܬܐ<EOS> ܥܠ ܚܘܒܐ<EOS> ܥܠ ܪܚܡܬܐ<EOS> ܥܠ ܒܘܝܐܐ<EOS> ܥܠ ܚܕܘܬܐ<EOS> ܥܠ ܣܓܕܬܐ ܕܐܠܗܐ<EOS> ܥܠ ܪܗܛܐ<EOS>
ܕܙܕܝܩܘܬܐ<EOS> ܥܠ ܩܘܡܐ<EOS> ܥܠ ܚܒܘܫܝܐ<EOS> ܥܠ ܐܣܘܪ̈ܐ<EOS> ܥܠ ܫܪܝܐ<EOS> ܥܠ ܡܦܘܠܬܐ<EOS> ܥܠ ܩܘܝܡܐ<EOS> ܥܠ<EOS>
ܥܝܪܘܬܐ<EOS> ܥܠ ܕܡܟܘܬܐ<EOS> ܥܠ ܩܪܝܒܘܬܐ ܕܥܡ ܐܠܗܐ<EOS> ܥܠ ܫܘܬܦܘܬܐ ܕܥܡܗ<EOS> ܥܠ ܡܓܪܬ ܪܘܚܐ<EOS> ܥܠ<EOS>
ܡܣܝܒܪܢܘܬܐ<EOS> ܥܠ ܢܟܦܘܬܐ<EOS> ܥܠ ܒܬܘܠܘܬܐ<EOS> ܥܠ ܙܗܝܘܬܐ<EOS> ܥܠ ܩܕܝܫܘܬܐ<EOS> ܥܠ ܨܠܘܬܐ<EOS> ܥܠ ܫܠܝܐ<EOS> ܥܠ<EOS>
ܟܘܪܗܢܐ<EOS> ܥܠ ܚܘܠܡܢܐ<EOS> ܥܠ ܡܠܟܘܬܐ<EOS> ܥܠ ܡܪܘܬܐ<EOS> ܥܠ ܡܟܝܟܘܬܐ<EOS> ܥܠ ܪܡܘܬܐ<EOS> ܥܠ ܓܘܚܟܐ<EOS> ܥܠ<EOS>
ܡܘܝܩܐ<EOS> ܥܠ ܪܦܝܘܬܐ<EOS> ܥܠ ܩܘܛܥܐ<EOS> ܥܠ ܬܟܬܘܫܐ<EOS> ܥܠ ܐܬܠܝܛܘܬܐ<EOS> ܥܠ ܙܟܘܬܐ<EOS> ܥܠ ܚܝܒܘܬܐ<EOS> ܥܠ<EOS>
ܙܝܢܐ<EOS> ܥܠ ܩܪܒܐ<EOS> ܥܠ ܬܐܓܘܪܬܐ<EOS> ܥܠ ܓܙܐ<EOS> ܥܠ ܥܘܬܪܐ<EOS> ܥܠ ܚܘܣܪܢܐ<EOS> ܥܠ ܣܢܝܩܘܬܐ<EOS> ܥܠ ܓܢܒܪܘܬܐ<EOS>ܥܠ ܐܣܘܛܘܬܐ<EOS> ܥܠ ܝܥܢܘܬܐ<EOS> ܥܠ ܡܣܡܟ ܪܫܐ<EOS> ܥܠ ܚܐܪܘܬܐ<EOS> ܥܠ ܗܠܝܢ ܡܦܝܣܝܢܢ ܕܬܐܡܪ ܠܢ ܕܐܝܟܢܐ<EOS>
ܐܝܬܘܗܝ ܚܝܠܐ ܕܢܝܫܗܘܢ ܒܢܦܫܐ ܘܒܦܓܪܐ ܡܦܪܫܐܝܬ<EOS> ܠܐ ܓܝܪ ܫܘܐ ܨܘܡܐ ܕܦܓܪܐ ܘܨܘܡܐ ܕܢܦܫܐ<EOS> ܘܠܐ<EOS>
ܩ̈ܢܝܢܐ ܕܦܓܪܐ ܗܢܘܢ ܐܢܘܢ ܐܦ ܕܢܦܫܐ<EOS> ܘܠܐ ܚܕܘܬܐ ܕܦܓܪܐ ܗܝ ܗܝ ܚܕܘܬܐ ܕܪܘܚܐ<EOS> ܘܠܐ ܥܝܪܘܬܐ<EOS>
ܕܦܓܪܐ ܗܝ ܗܝ ܥܝܪܘܬܐ ܕܢܦܫܐ<EOS> ܘܠܐ ܥܒܕܘܬܐ ܕܒܥܠܡܐ ܫܘܝܐ ܗܝ ܥܡ ܥܒܕܘܬܐ ܕܚܛܝܬܐ<EOS> ܐܠܐ ܡܛܠ<EOS>
ܕܗܝ ܚܫܚܬܐ ܕܗܠܝܢ ܫܡ̈ܗܐ ܫܘܝܐ ܗܝ ܒܡܡܠܠܐ ܕܠܫܢܐ ܦܪܫ ܠܢ ܣܘܟܠܗܘܢ܇ ܕܠܐ ܒܠܝܠܐܝܬ ܢܫܡܥ<EOS>
ܐܢܘܢ ܥܠ ܟܘܠ ܡܕܡ ܕܡܬܐܡܪܝܢ<EOS>ܝܚܝܕܝܐ ܐ̇ܡܪ<EOS> ܛܘܪ ܒܟ ܥܘܗܕܢܐ ܕܗܠܝܢ ܫܡ̈ܗܐ ܘܥܠ ܚܕ ܚܕ ܡܢܗܘܢ ܗܘܝ<EOS>
ܡܫܐܠܢܐ<EOS>ܐܘܣܒܝܣ ܐ̇ܡܪ<EOS> ܡܫܐܠ ܐܢܐ ܥܠ ܚܫܐ ܕܕܚܠܬܐ܇ ܕܡܢ ܐܝܕܐ ܥܠܬܐ ܐܝܬܘܗܝ ܗܢܐ ܚܫܐ<EOS> ܐܢ ܕܦܓܪܐ ܗܘ ܘܐܢ ܕܢܦܫܐ<EOS> ܐܢ ܕܦܓܪܐ ܗܘ ܒܠܚܘܕ<EOS>
ܐܝܟܢ ܡܫܬܟܚܐ ܕܚܠܬ ܐܠܗܐ ܒܐܢܫܐ܇ ܕܗܐ ܠܝܬܝܗ̇ ܒܚܝ̈ܘܬܐ<EOS> ܘܐܢ ܕܢܦܫܐ ܗܝ ܐܝܟܢ ܕܚ̇ܠ ܒܪܢܫܐ<EOS>
ܡܢ ܣܩ̈ܘܒܠܐ܇ ܕܗܐ ܢܦܫܐ ܚܝܠܬܢܝܐ ܗܝ ܡܢ ܣܩ̈ܘܒܠܐ<EOS> ܘܡܛܠ ܕܒܗ ܒܗܢ ܫܡܐ ܕܕܚܠܬܐ ܡܬܐܡܪܐ ܕܚܠܬ<EOS>
ܐܠܗܐ ܘܕܚܠܬ ܥܠܡܐ ܦܪܫ ܠܢ ܦܘܪ̈ܫܢܘܗܝ ܕܗܢܐ ܫܡܐ ܕܕܚܠܬܐ<EOS>ܝܚܝܕܝܐ ܐ̇ܡܪ<EOS> ܕܚܠܬܗ ܕܥܠܡܐ ܐܝܬܝܗ̇ ܡܢ ܥܠܬܗ ܕܦܓܪܐ<EOS> ܗܢܘ ܕܝܢ ܕܚܠܬܐ<EOS>
ܕܠܝ̈ܠܘܬܐ<EOS> ܩܢܛܐ ܘܣܘܪܕܐ ܕܡܢ ܨܒ̈ܘܬܐ<EOS> ܕܚܠܬܐ ܕܡܢ ܣܩ̈ܘܒܠܐ<EOS> ܕܗܠܝܢ ܦܓܪܐ ܐܝܬܘܗܝ ܥܠܬܗܝܢ<EOS>ܡܛܠ ܕܗܘܝܘ ܕܡܫܥܒܕ ܠܗܝܢ<EOS> ܢܦܫܐ ܕܝܢ ܟܡܐ ܕܒܦܓܪܐ ܗܝ ܡܫܘܬܦܐ ܗܝ ܠܕܚܠܬܗ<EOS> ܟܕ ܠܐ ܗܘܐ<EOS>
ܕܟܝܢܗ̇ ܗܝ ܕܚܠܬܐ ܡܛܠ ܕܪܡܐ ܗܝ ܡܢ ܢܟ̈ܝܢܐ<EOS> ܘܕܚܠܬܐ ܠܐ ܗ̇ܘܝܐ ܒܠܥܕ ܡܢ ܗ̇ܝ ܕܡܫܥܒܕ ܟܝܢܢ<EOS>
ܠܟܠ ܢܟܝ̈ܢܝܢ<EOS> ܐܟܙܢܐ ܓܝܪ ܕܗ̇ܘ ܕܡܫܥܒܕ ܠܗ̇ܘ ܕܩܫܐ ܡܢܗ ܗܘܝܘ ܕܕܚ̇ܠ ܡܢܗ ܘܡܢ ܓܒܪܐ ܕܠܐ<EOS>
ܩܫܐ ܡܢܗ ܠܐ ܕܚ̇ܠ ܗܟܢܐ ܦܓܪܐ ܡܛܠ ܕܗܘܝܘ ܡܫܥܒܕ ܠܟܠܡܕܡ ܕܥܠܡܐ ܗܢܐ ܗܘܝܘ ܕܐܝܬܘܗܝ ܬܚܝܬ<EOS>
ܕܚܠܬܐ ܕܥܠܡܐ<EOS> ܢܦܫܐ ܕܝܢ ܡܛܠ ܕܠܐ ܡܫܥܒܕ ܟܝܢܗ̇ ܠܚܕ ܢܟ̈ܝܢܝܢ ܪܡܐ ܗܝ ܡܢ ܕܚܠܬܗ ܕܥܠܡܐ<EOS> ܐܢ<EOS>
ܕܝܢ ܕܚܠܬܐ ܕܢܦܫܐ ܗܝ ܗܐ ܚ̇ܙܝܢܢ ܕܚܝ̈ܘܬܐ ܘܪ̈ܚܫܐ ܘܫܪܟܐ ܕܟܠ ܡܕܡ ܕܐܝܬܘܗܝ ܕܠܐ ܢܦܫܐ ܙܐܥ<EOS>
ܘܕܚ̇ܠ ܡܢ ܡܕܡ ܕܡܟܐ ܠܗ<EOS> ܟܝܢܐ ܕܝܢ ܕܢܦܫܐ ܡܚܪܪ ܗܘ ܡܢ ܙܒ̈ܢܐ ܘܡܢ ܫܘܚܠܦܐ ܕܙܒ̈ܢܐ<EOS> ܘܡܢ<EOS>
ܚܣܝܪܘܬܐ ܕܡܙܘܢܐ<EOS> ܡܢ ܣܒܥܘܬܐ ܕܥ̈ܠܠܬܐ<EOS> ܡܢ ܢܟܝܢܐ ܕܒܪܕܐ<EOS> ܡܢ ܒܨܝܪܘܬܐ ܕܡܛܪܐ<EOS> ܡܢ ܩܪܣܘܬܐ<EOS>
ܕܐܐܪ<EOS> ܡܢ ܓܠܝܙܘܬܗ ܕܛܠܐ<EOS> ܡܢ ܬܟܝܒܘܬܗ ܕܬܠܓܐ<EOS> ܡܢ ܩܘܪܫܗ ܕܓܠܝܕܐ<EOS> ܡܢ ܫܘܒܐ ܕܚܘܡܐ<EOS> ܡܢ<EOS>
ܐܘܠܨܢܐ ܕܟܐ̈ܒܐ<EOS> ܡܢ ܛܘܪܦܐ ܕܟܦܢܐ<EOS> ܡܢ ܚܪܫܘܬܐ ܕܡܠܬܐ<EOS> ܡܢ ܣܡܝܘܬܐ ܕܥ̈ܝܢܐ<EOS> ܡܢ ܚܓܪܐ<EOS>
ܕܪ̈ܓܠܐ<EOS> ܡܢ ܦܫܝܓܘܬܐ ܕܐ̈ܝܕܝܐ<EOS> ܡܢ ܨܕܪܐ ܕܪܫܐ<EOS> ܡܢ ܣܪܘܓܐ<EOS>
ܕܢܚܝܪ̈ܐ<EOS> ܡܢ ܣܟܪܐ ܕܣܘܩܐ<EOS> ܡܢ ܡܘܡ̈ܐ ܕܦܓܪܐ<EOS> ܡܢ ܟܘ̈ܬܡܬܐ ܕܓܪܒܐ<EOS> ܡܢ ܚܘܒܠܐ ܕܐܪܝܐ<EOS> ܡܢ<EOS>
ܟܐ̈ܒܐ ܕܗ̈ܕܡܐ ܕܠܓܘ<EOS> ܡܢ ܥܘܒܝܢܗ ܕܛܚܠܐ<EOS> ܡܢ ܨܪܦܐ ܕܟܒܕܐ<EOS> ܡܢ ܫܘܦܥܐ ܕܡܪܬܐ<EOS> ܡܢ ܟܐܒܐ<EOS>
ܕܡ̈ܥܝܐ<EOS> ܡܢ ܫܘܢܩܐ ܕܟܪܝܘܬ ܪܘܚܐ<EOS> ܡܢ ܐܘܠܨܢܐ ܕܟܘ̈ܠܝܬܐ<EOS> ܡܢ ܢܦܚܐ ܕܐܣܛܘܡܟܐ<EOS> ܡܢ ܫܪܝܐ<EOS>
ܕܓܝ̈ܕܐ<EOS> ܡܢ ܝܩܝܪܘܬܐ ܕܓܪ̈ܡܐ<EOS> ܡܢ ܚܘܒܠܐ ܕܫܪ̈ܝܢܐ<EOS> ܡܢ ܣܓܝܐܘܬܗ ܕܕܡܐ<EOS> ܡܢ ܟܐܒ ܬܠܘ̈ܬܐ<EOS> ܡܢ<EOS>
ܝܩܝܪܘܬܐ ܕܪܫܐ<EOS> ܡܢ ܟܢܘܫܝܐ ܕܡ̈ܝܐ<EOS> ܡܢ ܨܪܦܐ ܕܨܡܪܐ<EOS> ܡܢ ܣܓܝܐ̈ܬܐ ܕܠܓܘ ܥܡ ܐܚܪ̈ܢܝܬܐ ܕܠܒܪ<EOS>ܡܢ ܢܣܝܣܘܬܐ ܕܣܝܒܘܬܐ<EOS> ܡܢ ܡܚܝܠܘܬܐ ܕܚܝܠܐ<EOS> ܡܢ ܟܦܦܐ ܕܩܘܡܬܐ<EOS> ܡܢ ܫܪܝܐ ܕܗ̈ܕܡܐ<EOS> ܡܢ ܟܘܪ̈ܗܢܐ<EOS>
ܡܫ̈ܚܠܦܐ<EOS> ܡܢ ܫܘܢܩܐ ܕܐܫܬܐ<EOS> ܡܢ ܙܘܥܙܥܐ ܕܥܪܘܝܬܐ<EOS> ܡܢ ܟܘ̈ܝܐ ܘܫܘ̈ܚܢܐ<EOS> ܡܢ ܚܠܕܝܬܐ ܘܬܡܣܘܬܐ<EOS>
ܕܦܓܪܐ<EOS> ܡܢ ܪܝܚܐ ܣܪܝܐ<EOS> ܡܢ ܫܡܥܐ ܒܝܫܐ<EOS> ܡܢ ܩܪ̈ܒܐ ܫܓܝ̈ܫܐ<EOS> ܡܢ ܫܓܘܫܝܐ ܕܒܐܬܪ̈ܝܢ ܐܬܪ̈ܝܢ<EOS>ܡܢ ܙܘܥܐ ܕܒܡܕܝܢܐ ܡܕܝܢܐ<EOS> ܡܢ ܟܡܝܪܘܬܐ ܕܚܫܟܐ<EOS> ܡܢ ܩܠܐ ܕܪ̈ܥܡܐ<EOS> ܡܢ ܚܙܘܐ ܕܒܪ̈ܩܐ<EOS> ܡܢ ܚܘܒܠܐ<EOS>
ܕܚܝܘܬ ܫܢܐ<EOS> ܡܢ ܫܘܠܛܢܐ ܕܫ̈ܐܕܐ<EOS> ܡܢ ܢܟܝܢܐ ܕܪ̈ܘܚܐ ܒܝ̈ܫܬܐ<EOS> ܡܢ ܣܘܪܕܐ ܕܚ̈ܠܡܐ<EOS> ܡܢ ܡܪܘܬܐ<EOS>
ܕܫ̈ܠܝܛܢܘܗܝ ܕܥܠܡܐ ܗܢܐ<EOS> ܡܢ ܗܠܝܢ ܟܠܗܝܢ ܡܚܪܪ ܟܝܢܗ̇ ܕܢܦܫܐ<EOS> ܘܟܝܢܐ ܕܦܓܪܐ ܡܫܥܒܕ ܠܟܠܗܝܢ<EOS>ܘܒܠܥܕܝܗܝܢ ܠܝܬ ܕܚܠܬܗ ܕܥܠܡܐ<EOS> ܠܡܢܐ ܕܝܢ ܗܠܝܢ ܟܠܗܝܢ ܬܢ̇ܝܬ ܐܠܐ ܕܐܚܘܐ ܣܪܝܩܘܬ ܪܚܡܬܗ<EOS>
ܕܦܓܪܐ܇ ܕܠܗ̇ܘ ܕܡܫܥܒܕ ܠܗܠܝܢ܇ ܘܗܠܝܢ ܟܠܗܘܢ ܡܪ̈ܝܐ ܣܝܡܝܢ ܥܠܘܗܝ܇ ܡܚܒܝܢ ܒܢ̈ܝܢܫܐ<EOS> ܘܡܐ<EOS>
ܕܡܛܐ ܙܒܢܐ ܕܢܫܬܪܘܢ ܡܢ ܦܓܪܐ ܕܒܫܪܝܗܘܢ ܕܡܢܗ ܡܢ ܟܠܗܘܢ ܗܠܝܢ ܢܟ̈ܝܢܐ ܡܓܗܝܢ ܗܐ ܟܪܝܐ<EOS>
ܠܗܘܢ ܗܐ ܡܥܩܝܢ ܗܐ ܡܬܬܢܚܝܢ<EOS> ܘܠܢܦܫܐ ܕܡܫܪܪܐ ܡܢ ܗܠܝܢ ܟܠܗܘܢ ܣܩ̈ܘܒܠܐ ܠܝܬ ܕܦ̇ܢܐ ܥܠܝܗ̇<EOS>
ܒܚܘܒܐ ܘܚܕܘܬܐ܇ ܕܐܝܟ ܕܟܪܝܐ ܠܗܘܢ ܒܫܘܥܒܕܗ ܕܦܓܪܐ ܕܠܗܠܝܢ ܟܠܗܝܢ ܘ̇ܠܐ ܗܘܐ ܠܗܘܢ ܠܡܚܕܐ<EOS>
ܒܒܪܢܫܗܘܢ ܟܣܝܐ܇ ܕܡܢ ܟܠܗܝܢ ܪܡ<EOS> ܠܐ ܗܘܐ ܕܝܢ ܒܠܚܘܕ<EOS>
ܡܢ ܗܠܝܢ ܡܚܪܪ ܟܝܢܗ̇ ܕܢܦܫܐ ܐܠܐ ܐܦ ܠܐ ܥܠ ܥܘܕܪܢܐ ܕܒܒܪܝܬܐ ܣܢܝܩܐ<EOS> ܠܐ ܓܝܪ ܡܬܥܕܪܐ<EOS> ܠܐ<EOS>
ܡܢ ܕܢܚܗ ܕܢܘܗܪܐ<EOS> ܠܐ ܡܢ ܢܝܚܐ ܕܫܢܬܐ<EOS> ܠܐ ܡܢ ܩܢܝܢܐ ܕܥܘܬܪܐ<EOS> ܠܐ ܡܢ ܫܘܠܛܢܐ ܕܕܪܓܐ<EOS> ܠܐ ܡܢ<EOS>
ܢܝܚܐ ܕܡܟܘܠܬܐ<EOS> ܠܐ ܡܢ ܪܝܚܐ ܡܒܣܡܐ<EOS> ܠܐ ܡܢ ܙܡܪܐ ܕܦܘܪܓܝܐ<EOS> ܘܟܝܢܐ ܕܬܚܝܬ ܫܘܠܛܢܗ ܕܥܠܡܐ<EOS>
ܠܝܬܘܗܝ ܐܝܟܢܐ ܢܣܝܡܝܘܗܝ ܬܚܝܬ ܕܚܠܬܗ ܕܥܠܡܐ ܐܠܐ ܕܚܠܬܐ ܕܢܦܫܐ ܡܐ ܕܠܐ ܚ̇ܝܪܐ ܠܘܬ ܦܓܪܐ<EOS>
ܟܡܐ ܕܣܝܡܐ ܒܦܓܪܐ ܘܦ̇ܢܝܐ ܨܝܕ ܕܝܠܗ̇<EOS> ܗܕܐ ܗܝ<EOS> ܕܚܠܬܐ ܕܡܢ ܛܥܝܘܬܐ܇ ܩܢܛܐ ܕܡܢ ܠܐ ܝܕܥܬܐ<EOS>
ܡܐ ܕܝܢ ܕܦܢܝܐ ܨܝܕ ܦܓܪܐ ܘܐܝܬܝܗ̇ ܗܝ ܘܦܓܪܐ ܒܚܘܠܛܢܐ ܕܚܕܐ ܬܪܥܝܬܐ ܗܕܐ ܗܝ ܕܚܠܬܐ ܕܗ̇ܘܝܐ<EOS>
ܠܗ ܠܒܪܢܫܐ ܠܘܬ ܥܠܡܐ<EOS> ܩܢܛܐ ܘܕܚܠܬܐ ܕܡܢܗܘܢ ܕܗ̇ܢܘܢ ܢܟܝ̈ܢܐ ܕܬܢ̇ܝܬ ܕܚܠܬܐ ܕܝܢ ܕܠܘܬ<EOS>
ܐܠܗܐ ܡܐ ܕܢܦܫܐ ܘܦܓܪܐ ܒܚܕܐ ܬܪܥܝܬܐ ܫܘܝܢ ܗܕܐ ܗܝ<EOS> ܕܚܠܬܐ ܕܕܝܢܐ<EOS> ܩܢܛܐ ܕܡܢ ܡܣܡ ܒܪܫܐ<EOS>ܙܘܥܬܐ ܕܡܢ ܫܘܢܩܐ ܕܓܗܢܐ<EOS> ܕܚܠܬܐ ܕܡܢ ܡܪܓܙܢܘܬܐ ܕܐܠܗܐ<EOS> ܡܐ ܕܝܢ ܕܒܝܕܥܬܐ ܕܚܝܠܬܢܝܐ ܡܢ<EOS>
ܕܦܓܪܐ ܬܗܘܐ ܢܦܫܐ ܗܕܐ ܗܝ ܕܚܠܬܗ̇<EOS> ܕܠܡܐ ܠܐ ܬܫܬܘܐ ܠܪܒܘܬܐ ܕܥܬܝܕܐ<EOS> ܕܠܡܐ ܬܬܓܠܙ ܡܢ ܗ̇ܝ<EOS>
ܚܟܡܬܐ ܫܪܝܪܬܐ ܕܠܡܐ ܬܗܘܐ ܢܘܟܪܝܐ ܡܢ ܐܪ̈ܙܘܗܝ ܕܐܠܗܐ<EOS> ܗܢܐ ܗܘ ܦܘܪܫܢܐ ܕܚܫܐ ܕܗܢܐ ܫܡܐ<EOS>
ܕܕܚܠܬܐ<EOS>ܐܘܣܒܝܣ ܐ̇ܡܪ<EOS> ܥܬܝܪܐܝܬ ܘܫܒܝܚܐܝܬ ܡܠܠܬ<EOS> ܘܠܐ ܣ̇ܒܪ ܐܢܐ ܕܐܡܪ ܐܢܫ<EOS>
ܡܘܬܪܢܐܝܬ ܘܣܟܘܠܬܢܐܝܬ ܝܬܝܪ ܡܢ ܕܐܡܪܬ ܥܠ ܗܠܝܢ ܚ̈ܝܐ<EOS>ܝܚܝܕܝܐ ܐ̇ܡܪ<EOS> ܪܫܘܡ ܗ̇ܢܘܢ ܫ̈ܡܗܐ ܕܣܕܪܬ ܘܗܒ ܠܝ<EOS> ܘܥܠܝܗܘܢ ܒܐܝܕܐ ܒܐܝܕܐ<EOS>
ܐܝܟ ܕܣ̇ܦܩ ܐܢܐ ܐ̇ܡܪ ܐܢܐ<EOS>ܐܘܣܒܝܣ ܐ̇ܡܪ<EOS> ܥܠ ܦܘܪܫܢܐ ܕܕܚܠܬܐ ܫܡܥܢܢ ܠܢ<EOS> ܐܠܐ ܗܫܐ ܣܒ ܗܢܘܢ ܫܡ̈ܗܐ ܘܥܠܝܗܘܢ ܐܡܪ ܠܢ<EOS>ܥܠ ܟܪܝܘܬܐ<EOS> ܝܚܝܕܝܐ ܐ̇ܡܪ<EOS> ܟܪܝܘܬܐ ܦܓܪܢܝܬܐ ܐܝܬܝܗ̇ ܥܠ ܐܝܠܝܢ ܕܡܬܚܙܝ̈ܢ<EOS>ܟܪܝܘܬܐ ܕܝܢ ܕܥܠ ܡܪܓܙܢܘܬܐ ܕܚ̈ܛܗܐ ܬܪܥܝܬܐ ܗܝ ܫܦܝܪܬܐ ܕܡܫܘܬܦܐ ܒܗ̇ ܝܕܥܬܐ ܕܢܦܫܐ<EOS> ܟܪܝܘܬܐ<EOS>
ܕܝܢ ܕܠܐ ܚܠܝܛܐ ܒܗ̇ ܬܪܥܝܬܐ ܕܒܣܪܐ ܐܠܐ ܢ̇ܒܗܐ ܒܙܘ̈ܥܐ ܕܝܕܥܬܐ ܐܝܬܝܗ̇ ܡܐ ܕܐܢܫ ܪܓܝܫ<EOS>
ܒܪܒܘܬܐ ܕܥܬܝܕܐ ܘܚܐܪ ܒܐܝܕܐ ܒܪܝܬܐ ܐܝܬܘܗܝ ܘܡܬܒܩܐ ܒܟܝܢܗ̇ ܫܒܝܚܐ ܕܢܦܫܐ ܘܟܪܝܐ ܠܗ<EOS>
ܕܒܐܝܢܐ ܦܓܪܐ ܡܚܝܠܐ ܚܒܝܫܐ<EOS>ܥܠ ܚܫܐ ܕܐܒܝܠܘܬܐ<EOS> ܚܫܐ ܕܐܒܝܠܘܬܐ ܡܐ ܕܥܠ ܨܒ̈ܘܬܐ ܥ̈ܠܡܢܝܬܐ ܗ̇ܘܐ ܦܓܪܢܐ<EOS>
ܗܘ<EOS> ܡܐ ܕܝܢ ܕܥܠ ܚܘ̈ܒܐ ܘܣܟ̈ܠܘܬܐ ܬܪܥܝܬܐ ܗܝ ܕܦ̇ܢܝܐ ܠܘܬ ܣܒܪܗ̇<EOS> ܡܐ ܕܝܢ ܕܥܠ ܡܘܟܟܗ<EOS>
ܕܒܪܢܫܐ ܟܣܝܐ ܡܝܬܪܘܬܐ ܗܝ ܕܝܕܥܬܐ<EOS>ܥܠ ܡܣܟܢܘܬܐ<EOS> ܡܣܟܢܘܬܐ ܕܦܓܪܐ ܡܣܪܩܘܬܐ ܗܝ ܕܩ̈ܢܝܢܐ ܒܨܝܪܘܬ ܚܠܝܡܘܬܐ<EOS>
ܕܪ̈ܓܫܐ<EOS> ܡܣܟܢܘܬܐ ܕܝܢ ܕܡܢ ܩܢܝ̈ܢܐ ܠܒܪ ܡܢܗ ܗܝ<EOS> ܡܣܟܢܘܬܐ ܕܝܢ ܕܡܢ ܚܠܝܡܘܬ ܗ̈ܕܡܐ ܒܟܝܢܗ<EOS>
ܗܝ<EOS> ܡܣܟܢܘܬܐ ܕܝܢ ܕܢܦܫܐ ܡܢ ܥܠܡܐ ܡܣܪܩܘܬܐ ܗܝ ܕܡܢ ܡܚ̈ܫܒܬܐ ܣܢ̈ܝܬܐ<EOS> ܡܣܪܩܘܬܐ ܕܝܢ ܕܡܢ<EOS>
ܡܚ̈ܫܒܬܐ ܣܢ̈ܝܬܐ ܥܘܬܪܐ ܗܝ ܕܝܕܥܬܗ̇<EOS> ܡܣܟܢܘܬܐ ܕܝܢ ܕܟܝܢܗ̇ ܒܗܠܝܢ ܚ̈ܝܐ ܒܨܝܪܘܬܐ ܗܝ<EOS>
ܕܝܕܥܬܐ ܚܣܝܪܘܬܐ ܕܣܘܟܠܐ ܙܥܘܪܘܬܐ ܕܒܘܝܢܐ<EOS>ܥܠ ܡܣܪܩܘܬܐ<EOS> ܡܣܪܩܘܬܐ ܦܓܪܢܝܬܐ ܫܘܒܩܢܐ ܗܝ ܕܩ̈ܢܝܢܐ<EOS> ܡܣܪܩܘܬܐ ܢܦܫܢܝܬܐ<EOS>
ܫܘܠܚܐ ܗܝ ܕܚ̈ܫܐ<EOS> ܡܣܪܩܘܬܐ ܪܘܚܢܝܬܐ ܒܘܛܠܐ ܗܝ ܕܡܣܒܪ̈ܢܘܬܐ<EOS> ܗܪܟܐ ܡܣܬܪܩܝܢܢ ܡܢ ܩܢ̈ܝܢܐ<EOS>
ܘܡܫܟܚܝܢܢ ܕܢܣܬܪܩ ܐܦ ܡܢ ܚ̈ܫܐ<EOS> ܡܣܪܩܘܬܐ ܕܝܢ ܕܡܢ ܡܣܒܪ̈ܢܘܬܐ ܕܚܝ̈ܐ ܐܝܬܝܗ̇ ܕܒܬܪ ܢܘܚܡܐ<EOS>ܥܠ ܡܪܚܡܢܘܬܐ<EOS> ܡܪܚܡܢܘܬܐ ܦܓܪܢܝܬܐ ܕܐܢܫ ܢܬܠ ܙܕܩ̈ܬܐ ܢܥܕܪ ܠܡܚܝ̈ܠܐ ܢܬܪܣܐ ܠܟ̈ܦܢܐ ܢܠܒܫ ܥܪ̈ܛܠܝܐ ܢܪܘܚ ܠܐ̈ܠܝܨܐ ܥܡ<EOS>
ܫܪܟܐ<EOS> ܡܪܚܡܢܘܬܐ ܢܦܫܢܝܬܐ ܕܐܢܫ ܢܬܪܚܡ ܥܠ ܡܣ̈ܟܠܢܘܗܝ ܢܫܒܘܩ ܠܒ̈ܥܠܕܒܒܘܗܝ ܢܚܘܢ<EOS>
ܠܛܠܘ̈ܡܘܗܝ ܢܛܐܒ ܠܪ̈ܕܘܦܘܗܝ<EOS> ܡܪܚܡܢܘܬܐ ܪܘܚܢܝܬܐ ܕܢܬܪܚܡ ܥܠ ܛܥ̈ܝܐ ܢܠܦ ܠܚܣܝܪ̈ܝ ܪܥܝܢܐ<EOS>
ܢܩܪܒ ܥ̈ܛܠܐ ܠܦܝܣܐ ܫܪܝܪܐ ܠܪ̈ܚܝܩܐ ܠܩܪܝܒܘܬܐ ܕܐܠܗܐ ܠܢܘܟܪ̈ܝܐ ܠܒܝܬܝܘܬܐ ܕܐܪ̈ܙܘܗܝ<EOS>
ܠܐ̈ܒܝܕܐ ܠܫܟܚܬܐ ܘܠܕܠܐ ܣܒܪ ܣܒܪܐ ܢܟܪܙ ܠܗܘܢ<EOS> ܗܕܐ ܗܝ ܡܪܚܡܢܘܬܐ ܪܘܚܢܝܬܐ ܕܡܬܓܡܪܐ ܒܥܒܕܐ<EOS>
ܨܝܕ ܗ̇ܘ ܒܪܢܫܐ ܟܣܝܐ<EOS> ܘܗܕܐ ܗܝ ܬܚܘܝܬܐ ܕܡܪܚܡܢܘܬܗ ܕܐܠܗܐ ܕܨܝܕ ܓܢܣܐ ܕܒܢ̈ܝܢܫܐ<EOS>ܥܠ ܫܠܡܐ<EOS> ܫܠܡܐ ܦܓܪܢܝܐ ܕܐܢܫ ܬܗܘܐ ܠܗ ܡܠܬܐ ܕܬܪܥܘܬܐ ܕܨܝܕ ܪܓܝܙܗ<EOS> ܫܠܡܐ<EOS>
ܢܦܫܢܝܐ ܕܒܢܦܫܐ ܓܡܝܪ ܕܐܢܫ ܡܢ ܠܒܐ ܢܬܪܥܐ ܒܦܫܝܛܘܬܐ ܕܫܠܡܐ ܕܠܐ ܢܟܝܠܘܬܐ ܕܡܠܬܐ ܘܕܠܐ<EOS>
ܟܡܐܢܐ ܕܪܓܘܙܝܐ<EOS>ܥܠ ܫܝܢܐ<EOS> ܫܝܢܐ ܦܓܪܢܐ ܒܘܛܠܐ ܗܘ ܕܩܪ̈ܒܐ ܫܠܝܐ ܕܐܬܪ̈ܘܬܐ ܫܘܥܒܕܐ ܕܠܐ<EOS>
ܡܪܘܕܘܬܐ ܠܐ ܬܟܬܘܫܐ ܕܥܠ ܪܝܫܢܘܬܐ ܠܐ ܒܙܬܐ ܕܩ̈ܢܝܢܐ ܠܐ ܗܪܬܐ ܕܡܨܘܬܐ ܠܐ ܩܛܝܓܪܢܘܬܐ<EOS>
ܕܒܝܬ ܕܝܢܐ ܫܠܝܐ ܕܡܢ ܡܐܟܠܩܪܨܐ ܠܐ ܕܪܫܐ ܕܥܠ ܗܝܡܢܘܬܐ ܐܘܝܘܬܐ ܕܫܠܝܐ ܡܢ ܬܟܬܘܫܐ<EOS> ܫܝܢܐ<EOS>
ܢܦܫܢܐ ܠܒܐ ܗܘ ܕܠܐ ܫܓܝܫ ܒܡܚ̈ܫܒܬܐ ܪܥܝܢܐ ܕܠܐ ܦܠܝܓ ܥܠ ܚܘܫ̈ܒܘܗܝ ܨܒܝܢܐ ܕܠܐ ܗܐܪ ܥܡ<EOS>
ܢܦܫܗ ܚܘܫܒܐ ܒܗܝܠܐ ܕܠܐ ܕܠܚ̇ ܠܒܐ ܢܝܚܘܬܐ ܕܢܦܫܐ ܕܠܐ ܒܠܝܠܘܬܐ ܕܙܘ̈ܥܐ<EOS> ܫܝܢܐ ܪܘܚܢܐ<EOS>
ܡܕܥܐ ܗܘ ܕܠܐ ܦܠܝܓ ܥܠ ܫܪܪܐ ܢܦܫܐ ܕܠܐ ܒܠܝܠܐ ܒܡܣܒܪ̈ܢܘܬܐ ܐܘܝܘܬܗܘܢ ܕܥ̈ܠܡܐ ܫܠܡܘܬܗܘܢ<EOS>
ܕܒܩܘܫܬܐ ܙܘ̈ܥܝܗܘܢ ܕܒܫܪܪܐ<EOS> ܗܢܐ ܕܝܢ ܫܝܢܐ ܕܚ̈ܝܐ ܐܝܬܘܗܝ ܕܒܬܪ ܩܝܡܬܐ<EOS>ܥܠ ܕܟܝܘܬܐ<EOS> ܕܟܝܘܬܐ ܕܦܓܪܐ ܫܝܓܬܐ ܕܨܐܘܬܐ ܢܩܕܘܬܐ ܕܗ̈ܕܡܐ ܠܒܘܫܐ ܢܩܕܐ ܪܝܚܐ ܒܣܝܡܐ<EOS> ܕܟܝܘܬܐ ܕܢܦܫܐ ܨܘܠܠܐ ܗܘ ܕܡܢ ܬܛܝܪܘܬܐ<EOS>
ܕܦܓܪܐ ܡܪܩܐ ܕܡܢ ܬܡܣܘܬܐ ܕܚܘ̈ܫܒܐ ܨܐ̈ܐ ܢܩܕܘܬܐ ܕܡ̈ܚܫܒܬܐ ܢܗܝܪܘܬܐ ܕܚ̈ܘܫܒܐ ܚܠܝܡܘܬܐ<EOS>
ܕܙܘ̈ܥܐ<EOS> ܕܟܝܘܬܐ ܪܘܚܢܝܬܐ ܡܥܠܝܘܬܐ ܗܝ ܕܡܢ ܥܠܡܐ ܠܐ ܥܘܗܕܢܐ ܕܨܒ̈ܘܬܗ ܡܪܢܝܬܐ ܕܒܐܠܗܐ<EOS>
ܚܝܪܐ ܐܡܝܢܐ ܕܒܗ<EOS> ܕܟܝܘܬܐ ܕܝܢ ܕܐܝܟ ܗܕܐ ܕܚ̈ܝܐ ܐܝܬܝܗ̇ ܕܒܬܪ ܩܝܡܬܐ<EOS>ܥܠ ܨܘܡܐ<EOS> ܨܘܡܐ ܕܦܓܪܐ ܟܦܢܐ ܗܘ ܕܡܢ ܣܝܒܪ̈ܬܐ ܚܘܣܟܐ ܕܡܢ ܡܐܟ̈ܠܬܐ<EOS>
ܢܚܒܘܬܐ ܕܡܢ ܕܘܗܢܐ<EOS> ܨܘܡܐ ܕܢܦܫܐ ܕܐܢܫ ܢܟܦܢ ܘܢܨܗܐ ܠܙܕܝܩܘܬܐ ܘܢܨܘܡ ܡܢ ܕܘܒܪ̈ܐ ܒܝ̈ܫܐ<EOS>ܨܘܡܐ ܪܘܚܢܐ ܕܐܢܫ ܢܨܘܡ ܡܢ ܥܘܗܕܢܐ ܕܥܒ̈ܕܐ ܒܝ̈ܫܐ ܘܡܢ ܡܪܢܝܬܐ ܕܥܠܝܗܘܢ ܘܡܢ ܕܘܟܪܢܐ<EOS>
ܕܣܢ̈ܝܬܐ<EOS> ܗܢܐ ܕܝܢ ܛܟܣܐ ܕܠܐ ܢܣ̈ܩܢ ܣ̈ܢܝܬܐ ܥܠ ܥܘܗܕܢܢ ܕܚ̈ܝܐ ܐܝܬܘܗܝ ܕܒܬܪ ܩܝܡܬܐ<EOS>ܥܠ ܬܫܡܫܬܐ<EOS> ܬܫܡܫܬܐ ܕܦܓܪܐ ܡܘܠܝܐ ܗܝ ܕܪ̈ܓܝܓܬܗ ܒܥܬܐ ܕܩܢ̈ܝܢܐ ܪܚܡܬܐ<EOS>
ܕܡܡܘܢܐ<EOS> ܬܫܡܫܬܐ ܕܢܦܫܐ ܒܥܬܐ ܗܝ ܕܚ̈ܝܐ ܪܚܡܬܐ ܕܝܘܠܦܢܐ ܫܟܚܬܐ ܕܚܟܡܬܐ ܡܬܦܢܝܢܘܬܐ ܕܡܢ<EOS>
ܨܝܕ ܦܓܪܐ ܒܛܝܠܘܬܐ ܕܥܠ ܢܦܫܐ<EOS> ܬܫܡܫܬܐ ܕܝܢ ܦܓܪܢܝܬܐ ܕܠܘܬ ܐܠܗܐ ܢܕܪ̈ܐ ܐܢܘܢ ܘܩܘܪ̈ܒܢܐ<EOS>
ܐܝܟ ܥܝܕܐ ܕܢܡܘܣܐ ܕܐܝܣܪܝܠ ܕܬܫܡܫܬܐ ܦܓܪܢܝܬܐ ܠܒܝܟ ܗܘܐ<EOS> ܬܫܡܫܬܐ ܢܦܫܢܝܬܐ ܕܠܘܬ ܐܠܗܐ<EOS>
ܙܘܡܪܐ ܗܘ ܕܚܫܐ ܘܡܚ̈ܫܒܬܐ ܕܟܝ̈ܬܐ ܒܪܥܝܢܐ ܢܩܕܐ<EOS> ܬܫܡܫܬܐ ܪܘܚܢܝܬܐ ܕܠܘܬ ܐܠܗܐ ܬܗܪܐ ܗܝ<EOS>
ܕܐܠܗܐ ܫܘܒܚܐ ܕܗ̇ܘܐ ܥܠ ܪܒܘܬ ܚܟܡܬܗ ܡܢ ܥܘܡܩܐ ܕܡܕܥܐ ܕܗܝ ܗܕܐ ܚܝܠܬܢܝܐ ܗܝ ܡܢ ܗܠܝܢ<EOS>
ܚ̈ܝܐ ܘܒܚ̈ܝܐ ܕܒܬܪ ܩܝܡܬܐ ܢܛܝܪܐ ܠܢ<EOS>ܥܠ ܕܒ̈ܚܐ ܘܩܘܪ̈ܒܢܐ<EOS> ܩܘܪܒܢܐ ܦܓܪܢܐ ܕܐܢܫ ܡܢ ܨܒ̈ܘܬܐ ܕܠܒܪ ܡܢܗ ܢܩܪܒ<EOS>
ܠܐܠܗܐ<EOS> ܩܘܪܒܢܐ ܕܢܦܫܐ ܕܐܢܫ ܗܘ ܩܢܘܡܗ ܠܐܠܗܐ ܢܩܪܒ<EOS>
ܒܕܒܝܚܘܬܐ ܕܦܓܪܗ<EOS> ܩܘܪܒܢܐ ܪܘܚܢܐ ܐܪܙܐ ܗܘ ܕܫܘܬܦܘܬܐ ܕܥܡ ܐܠܗܐ ܘܕܐܢܫ ܚܘ̈ܫܒܐ ܕܟ̈ܝܐ<EOS>
ܫܩ̈ܝܠܝ ܒܙܘ̈ܥܝܗܘܢ ܬܗܪܐ ܕܐܠܗܐ ܒܨܠܘܬܗ ܒܟܠܙܒܢ ܢܩܪܒ<EOS>ܥܠ ܡܕܒܚܐ<EOS> ܡܕܒܚܐ ܦܓܪܢܝܐ ܐܝܬܘܗܝ ܗ̇ܝ ܕܡܘܬܐ ܕܦܬܘܪܗ ܕܥܡܐ ܕܦܓܪ̈ܐ ܡܝ̈ܬܐ<EOS>
ܕܚܝ̈ܘܬܐ ܥܠܘܗܝ ܣܝܡܝܢ ܗܘܘ<EOS> ܡܕܒܚܐ ܟܣܝܐ ܕܢܦܫܐ ܪܥܝܢܐ ܗܘ ܕܫܩܝܠ ܠܥܠ ܡܢܗ ܬܪܥܘܬܐ ܕܐܠܗܐ<EOS>
ܒܥ̈ܒܕܐ ܫܦܝܪ̈ܐ ܒܕܘܟܪܢܐ ܕܕܒܝܚܘܬܗ ܕܡܫܝܚܐ<EOS> ܡܕܒܚܐ ܪܘܚܢܐ ܡܕܥܐ ܗܘ ܕܪܡ ܡܢ ܥܘܗܕܢܗ ܕܥܠܡܐ<EOS>
ܘܡܙܝܚ ܒܝܕܥܬܗ ܬܡܗܐ ܕܥܠ ܐܠܗܐ<EOS> ܥܠ ܪܘܚܦܐ<EOS> ܪܘܚܦܐ ܦܓܪܢܐ ܐܝܬܘܗܝ ܡܕܡ ܕܠܒ̇ܟܐ ܐܝܕܐ ܠܡܪܚܦܘ<EOS>
ܒܗ ܒܗ̇ܝ ܕܡܘܬܐ ܕܐܒܪܗܡ ܕܡܟܫ ܗܘܐ ܛܝܪܐ ܡܢ ܕܬܫܟܢ ܥܠ ܗ̈ܕܡܐ ܦ̈ܠܝܓܐ<EOS> ܪܘܚܦܐ ܕܢܦܫܐ<EOS>
ܬܪܥܝܬܐ ܗܝ ܕܠܒܝܟܐ ܪܢܝܐ ܫܦܝܪܐ ܕܒܗ ܬܛܪܕ ܚܘ̈ܫܒܐ ܨ̈ܐܐ ܡܢ ܪܥܝܢܐ<EOS> ܪܘܚܦܐ ܪܘܚܢܐ ܡܕܥܐ ܗܘ<EOS>
ܕܪܦ̇ܬ ܒܙܘ̈ܥܐ ܬܗܝܪ̈ܐ ܕܥܠ ܐܠܗܐ<EOS>ܥܠ ܥܕܬܐ<EOS> ܥܕܬܐ ܡܬܚܙܝܢܝܬܐ ܕܥܠܡܢ ܣܓܝܐܘܬܐ ܗܝ ܕܐܢ̈ܫܐ ܟܢܝܫܘܬܗ ܕܥܡܐ<EOS>
ܣܒܝܣܘܬܗܘܢ ܕܥܡ ܚ̈ܕܕܐ<EOS> ܥܕܬܐ ܕܝܢ ܫܪܝܪܬܐ ܐܘܝܘܬܐ ܗܝ ܕܬܪܥܝܬܐ ܫܠܡܘܬܐ ܕܪܥܝܢܐ ܒܚܕܐ<EOS>
ܗܝܡܢܘܬܐ<EOS> ܥܕܬܐ ܕܒܫܡܝܐ <EOS> ܥܠ ܟܢ̈ܫܐ ܥ̈ܠܝܐ<EOS> ܠܘ ܕܒܐܬܪ̈ܘܬܐ ܡܕܝܪܝܢ<EOS>
ܘܒܡܐܬܝܬܐ ܕܟܢܘܫܝܗܘܢ ܕܨܝܕ ܚ̈ܕܕܐ܇ ܡܬܩܪܝܢ ܥܕܬܐ<EOS> ܐܠܐ ܥܕܬܗܘܢ ܕܫܪܪܐ ܝܕܥܬܐ ܗܝ ܕܫܪܪܐ܇<EOS>
ܕܒܗ̇ ܡܬܒܣܡܝܢ ܒܐܪ̈ܙܐ ܐ̈ܠܗܝܐ<EOS>ܥܠ ܬܫܡܫܬܐ ܕܟܗܢܘܬܐ<EOS> ܬܫܡܫܬܐ ܕܟܗܢܘܬܐ ܦܓܪܢܝܬܐ ܐܝܬܝܗ̇<EOS> ܡܐ ܕܒܐܬܪܐ<EOS>
ܘܕܘܟܬܐ ܥܠ ܨܒ̈ܘܬܐ ܕܦܓܪܐ ܡܟܗܢ ܐܢܫ ܐܝܟ ܢܡܘܣܐ ܕܟܗ̈ܢܘܗܝ ܕܐܝܣܪܝܠ<EOS> ܟܗܢܘܬܐ ܕܝܢ ܕܡܬܓܡܪܐ<EOS>
ܒܢܦܫܐ ܡܐ ܕܪܥܝܢܐ ܚܘ̈ܫܒܐ ܕܟ̈ܝܐ ܒܒܥܘܬܐ ܕܟܝܬܐ ܡܩܪܒ ܠܐܠܗܐ<EOS> ܥܠ ܚܘܒܐ ܘܪܚܡܬܐ<EOS> ܚܘܒܐ ܕܦܓܪ̈ܢܐ ܕܠܘܬ ܚ̈ܕܕܐ ܩܢܝܢܐ ܗܘ ܕܦܓܪܐ ܥܡ ܟܠܡܕܡ<EOS>
ܕܕܦܓܪܐ<EOS> ܚܘܒܐ ܕܢ̈ܦܫܢܐ ܕܠܘܬ ܚ̈ܕܕܐ ܡܪܕܘܬܐ ܗܘ ܕܝܘܠܦܢܐ ܕܘܪܫܐ ܕܚܟܡܬܐ<EOS> ܚܘܒܐ ܕܪ̈ܘܚܢܐ<EOS>
ܕܠܘܬ ܚ̈ܕܕܐ ܚܘܒܐ ܗܘ ܐܠܗܝܐ ܪܒܘܬܐ ܕܬܫܒܘܚܬܗܘܢ ܝܕܥܬܐ ܕܥܠ ܣܒܪܗܘܢ<EOS> ܕܐܢܫ ܕܝܢ ܢܪܚܡ<EOS>
ܠܐܠܗܐ ܡܛܠ ܗܠܝܢ ܕܡܬܚܙܝ̈ܢ ܦܓܪܢܐ ܗܘ ܚܘܒܗ<EOS> ܐܝܢܐ ܕܝܢ ܕܡܛܠ ܡܘ̈ܠܟܢܐ ܪܚܡ ܢܦܫܢܐ ܗܘ<EOS>
ܚܘܒܗ<EOS> ܕܐܢܫ ܕܝܢ ܝܚܝܕܐܝܬ ܠܗ ܠܐܠܗܐ ܢܪܚܡ ܕܠܐ ܥܠܬܐ ܕܠܒܪ ܡܢܗ ܚܘܒܐ ܗܘ ܪܘܚܢܐ<EOS> ܕܗܘ ܗܢܐ<EOS>
ܚܘܒܐ ܒܗ̇ܘ ܕܘܒܪܐ ܕܒܬܪ ܢܘܚܡܐ ܢܛܝܪ ܠܢ<EOS>ܥܠ ܒܘܝܐܐ ܘܚܕܘܬܐ<EOS> ܒܘܝܐܐ ܘܚܕܘܬܐ ܕܦܓܪܐ ܥܘܬܪܐ ܚܘܠܡܢܐ ܫܪܝܪܘܬܐ<EOS>
ܫܘܦܪܐ ܥܡ ܫܪܟܐ<EOS> ܒܘܝܐܐ ܕܢܦܫܐ ܥܢܝܢܐ ܗܘ ܕܡܠܬܐ ܛܒܬܐ ܩܪܝܢܐ ܕܟ̈ܬܒܐ ܫܟܚܬܐ ܕܚܟܡܬܐ<EOS>ܒܘܝܐܐ ܪܘܚܢܝܐ ܣܘܟܝܐ ܗܘ ܕܩܝܡܬܐ ܣܒܪܐ ܕܥܠ ܐܠܗܐ ܝܕܥܬܐ ܕܥܠܡܐ ܕܥܬܝܕ<EOS> ܗܕܐ ܕܝܢ ܚܕܘܬܐ<EOS>
ܚܬܝܬܐܝܬ ܠܝܬܝܗ̇ ܒܗܠܝܢ ܚܝ̈ܐ ܐܠܐ ܢܛܝܪܐ ܠܢ ܠܚ̈ܝܐ ܕܒܬܪ ܢܘܚܡܐ<EOS>ܥܠ ܣܓܕܬܐ<EOS> ܣܓܕܬܐ ܦܓܪܢܝܬܐ ܣܝܡܐ ܗܝ ܕܒܘܪ̈ܟܐ ܓܗܢܐ ܕܚܨܐ ܓܘܪܓܚܐ ܕܥܠ<EOS>
ܐܪܥܐ<EOS> ܫܘܝܐ ܗܝ ܕܝܢ ܗܕܐ ܣܓܕܬܐ ܒܚܙܬܗ̇ ܠܘܬ ܐܠܗܐ ܘܠܘܬ ܒ̈ܢܝ ܐܢܫܐ<EOS> ܡܛܠ ܕܝܢ ܕܠܐ ܘ̇ܠܐ<EOS>
ܕܒܐܣܟܡܐ ܕܣ̇ܓܕܝܢܢ ܠܒܢ̈ܝܢܫܐ ܢܣܓܘܕ ܠܐܠܗܐ ܬ̇ܒܥ ܡܢܢ ܒܝܘܠܦܢܐ ܕܐܘܢܓܠܝܘܢ ܣܓܕܬܐ ܕܡܝܬܪܐ<EOS>
ܡܢ ܕܦܓܪܐ܇ ܐܝܠܝܢ ܠܡ ܕܣ̇ܓܕܝܢ ܠܐܠܗܐ ܒܪܘܚܐ ܘܒܫܪܪܐ ܘ̇ܠܐ ܕܢܣܓܕܘܢ ܠܗ <EOS> <EOS>ܐܝܬܝܗ̇ ܕܝܢ ܣܓܕܬܐ ܕܪܘܚܐ ܒܕܘܒܪܐ ܕܬܢܢ ܪܥܝܢܐ ܚܫܝܫܐ ܒܟܘܫܦܐ ܕܬܪܥܝܬܐ ܠܒܐ ܕܓ̇ܥܐ<EOS>
ܒܚܢܓܬܐ<EOS>ܐܚܪܢܝܐܝܬ ܥܠ ܫܪܟܐ ܕܢܝ̈ܫܐ ܕܫ̈ܡܗܐ<EOS> ܕܠܐ ܕܝܢ ܥܠ ܟܠ ܚܕ ܡܢ ܗܠܝܢ ܫܡ̈ܗܐ<EOS>
ܗܠܝܢ ܬܠܬܐ ܦܘܪ̈ܫܢܝܢ ܢܐܡܪ ܣ̈ܦܩܢ ܐܝܠܝܢ ܕܐܡܪܢܢ ܡܦܪܫܐܝܬ<EOS>
ܥܠ ܦܓܪܐ ܘܢܦܫܐ ܘܪܘܚܢܘܬܐ<EOS> ܘܫܪܟܐ ܐܝܠܝܢ ܕܦܫܝ ܫܡܥܘ ܐ̈ܢܝܢ ܒܕܘܒܪܐ ܡܝܬܪܐ ܕܢܦܫܐ<EOS> ܪܗܛܐ<EOS>
ܡܘܬܪܢܐ ܚܒ̈ܝܒܝ ܒܥܬܐ ܗܝ ܕܚܟܡܬܐ<EOS> ܚܒܘܫܝܐ ܡܘܬܪܢܐ ܪܥܝܢܐ ܗܘ ܕܠܐ ܦ̇ܗܐ ܒܒܝ̈ܫܬܐ<EOS> ܐܣܘܪ̈ܐ<EOS>
ܡܟ̈ܝܢܐ ܪ̈ܓܫܐ ܐܢܘܢ ܕܠܐ ܪܗ̇ܛܝܢ ܒܚܟܡܬܐ<EOS> ܫܪܝܐ ܡܪܘܚܢܐ ܬܪܥܝܬܐ ܗܝ ܕܠܐ ܐܣܝܪܐ ܒܪ̈ܓܝܓܬܐ<EOS>ܡܬܪܟܢܢܘܬܐ ܕܡܢ ܪܘܡܐ ܕܝܕܥܬܐ ܡܦܘܬܠܐ ܗܝ ܕܢܦܫܐ<EOS> ܩܘܡܐ ܕܢܦܫܐ ܐܝܬܘܗܝ ܡܐ ܕܒܫܘܠܛܢܐ<EOS>
ܕܚܐܪܘܬܗ̇ ܩ̇ܝܡܐ<EOS> ܥܝܪܘܬܗ̇ ܕܬܪܥܝܬܐ ܗܪܓܐ ܗܘ ܫܦܝܪܐ<EOS> ܕܡܟܘܬܗ̇ ܕܢܦܫܐ ܒܘܛܠܐ ܗܘ ܕܡܪܢܝܬܐ<EOS>
ܛܒܬܐ<EOS> ܩܪܝܒܘܬܐ ܕܥܡ ܐܠܗܐ ܡܫܬܡܥܢܘܬܐ ܗܝ ܕܦܘ̈ܩܕܢܐ<EOS> ܫܘܬܦܘܬܐ ܕܥܡ ܐܠܗܐ ܢܩܝܦܘܬܐ ܗܝ<EOS>
ܕܚܘܒܗ<EOS> ܢܓܝܪܘܬ ܪܘܚܐ ܕܐܘ̈ܠܨܢܐ ܢܦܐܫܐ ܗܝ ܕܟܐ̈ܒܐ<EOS> ܡܣܝܒܪܢܘܬܐ ܕܝܘܠܦܢܐ ܣܝܡܬܐ ܗܝ<EOS>
ܕܬܐܓܘܪܬܐ<EOS> ܢܟܦܘܬܐ ܕܪܥܝܢܐ ܟܢܝܟܘܬܐ ܗܝ ܕܬܪܥܝܬܐ<EOS> ܒܬܘܠܘܬܐ ܫܪܝܪܬܐ ܢܦܫܐ ܗܝ ܕܠܐ ܐܙܕܘܓܬ<EOS>
ܒܪܚܡܬܗ ܕܦܓܪܐ<EOS> ܙܗܝܘܬܐ ܕܠܒܐ ܠܐ ܡܨܛܠܝܢܘܬܐ ܗܝ ܕܠܘܬ ܥܠܡܐ<EOS> ܡܟܝܟܘܬܐ ܦܓܪܢܝܬܐ ܚܙܬܐ ܗܝ<EOS>
ܡܛܟܣܬܐ ܒܦܘܢܝ ܦܬܓܡܐ ܢܝܚܐ<EOS> ܡܟܝܟܘܬܐ ܢܦܫܢܝܬܐ ܐܝܬܝܗ̇<EOS> ܡܐ ܕܣܝܡܐ ܢܦܫܗ̇ ܒܒܨܝܪܘܬܐ ܠܬܚܬ ܡܢ<EOS>
ܟܠܢܫ<EOS> ܒܥܘܬܐ ܕܥܠ ܐܝܠܝܢ ܕܠܐ ܡܬܚܙܝ̈ܢ ܨܠܘܬܐ ܗܝ ܪܘܚܢܝܬܐ<EOS> ܫܠܝܐ ܦܓܪܢܐ ܒܘܛܠܐ ܗܘ<EOS>
ܕܡܡܠܠܐ<EOS> ܫܠܝܐ ܢܦܫܢܐ ܪܥܝܢܐ ܗܘ ܕܠܐ ܗܐܪ ܒܡܚ̈ܫܒܬܗ<EOS> ܫܠܝܐ ܪܘܚܢܐ ܕܠܐ ܬܬܚܫܒ ܢܦܫܐ<EOS>
ܡܣܒܪ̈ܢܘܬܐ<EOS> ܡܪܘܬܐ ܫܪܝܪܬܐ ܫܘܥܒܕܐ ܗܘ ܕܙܘ̈ܥܐ ܒܝ̈ܫܐ<EOS> ܪܡܘܬܐ ܕܦܓܪܐ ܫܘܒܗܪܐ ܗܝ<EOS>
ܕܒܩ̈ܢܝܢܐ<EOS> ܪܡܘܬܐ ܕܢܦܫܐ ܫܘܒܗܪܐ ܗܝ ܕܒܐܝܕܥܬܐ<EOS> ܓܘܚܟܐ ܕܢܦܫܐ ܡܘܝܩܐ ܗܘ<EOS> ܬܟܬܘܫܐ ܡܝܬܪܐ<EOS>
ܩܪܒܐ ܗܘ ܕܠܘܩܒܠ ܚ̈ܫܐ<EOS> ܐܬܠܝܛܘܬܐ ܫܪܝܪܬܐ ܙܟܘܬܐ ܗܝ ܕܚܘ̈ܫܒܐ ܒܝ̈ܫܐ<EOS> ܙܟܘܬܐ ܕܝܢ ܕܢܦܫܐ<EOS>
ܡܠܟܘܬܐ ܗܝ ܫܪܝܪܬܐ<EOS> ܙܝܢܐ ܕܪܥܝܢܐ ܠܒܘܫܐ ܗܘ ܕܚܟܡܬܐ<EOS> ܬܐܓܘܪܬܐ ܡܥܕܪܢܝܬܐ ܡܠܦܢܘܬܐ ܗܝ ܕܥܠ ܫܦܝܪ̈ܬܐ<EOS> ܥܘܬܪܐ ܡܩܘܝܢܐ ܒܝܬ ܓܙܐ ܕܢܦܫܐ<EOS>
ܡܣܬܪ<EOS> ܓܢܒܪܘܬܐ ܕܫܘܝܐ ܠܩܘܠܣܐ ܕܐܢܫ ܢܙܟܐ ܠܨܒܝܢܗ ܒܝܫܐ<EOS> ܠܡܛܥܢ ܓܝܪ ܝܘܩܪܐ ܕܨܒ̈ܘܬܐ ܐܦ<EOS>
ܫ̈ܐܕܐ ܣ̇ܦܩܝܢ<EOS> ܠܡܗܓܡ ܫܘܪ̈ܐ ܘܠܡܩܛܠ ܐܢܫ̈ܐ ܡܫܟܚ ܚܝܠܗܘܢ<EOS> ܠܡܙܟܐ ܕܝܢ ܒܥܠܕܒܒܘܬܐ ܕܚܣܡܗܘܢ<EOS>
ܠܐ ܨ̇ܒܝܢ<EOS> ܚܝܠܬܢܘܬܐ ܕܢܦܫܐ ܚܒ̈ܝܒܝ ܗܕܐ ܗܝ<EOS> ܟܕ ܫ̇ܡܥܐ ܡܣܒܪ̈ܢܘܬܐ ܕܗܪ̈ܣܝܣ ܠܐ ܬܬܟܫܠ<EOS>
ܘܠܐ ܬܣܢܐ ܠܐܡܘܪ̈ܝܗܝܢ<EOS> ܐܢ ܕܝܢ ܣܢܝܐ ܡܚܝܠܘܬܐ ܗܝ ܕܢܦܫܐ<EOS> ܘܐܝܟ ܕܒ̇ܠܥ ܦܓܪܐ ܒܡܚܘܬܐ<EOS>
ܡܬܡܚܠܐ ܢܦܫܐ ܒܟܫܠܐ<EOS> ܐܣܘܛܘܬܐ ܘܝܥܢܘܬܐ ܟܕ ܚܠܝܛܐ ܒܬܪܥܝܬܐ ܕܒܣܪܐ ܕܐܢܫ ܠܐ ܢܣܒܥ ܡܢ<EOS>
ܒܝ̈ܫܬܐ ܕܐܚܪ̈ܢܐ<EOS> ܝܥܢܘܬܐ ܟܝܢܝܬܐ ܕܢܦܫܐ ܗ̇ܝ ܕܠܐ ܬܣܒܥ ܡܢ ܕܘܪܫܐ ܕܚܟܡܬܐ<EOS> ܨܗܝܐ ܕܐܪ̈ܙܐ<EOS>
ܪ̈ܘܚܢܐ ܒܘܣܡܐ ܗܘ ܕܚ̈ܝܐ ܚ̈ܕܬܐ<EOS> ܐܟܙܢܐ ܓܝܪ ܕܒܘܣܡܐ ܦܓܪܢܝܐ ܗ̇ܝ ܕܠܐ ܐܢܫ ܢܬܡܠܐ ܡܢ<EOS>
ܡܐ̈ܟܠܬܐ ܡܝܬܪ̈ܬܐ ܕܥܠܡܐ ܗܟܢܐ ܕܐܢܫ ܠܐ ܢܣܒܥ ܡܢ ܚܟܡܬܐ ܕܗ̇ܘ ܥܠܡܐ ܒܘܣܡܐ ܗܘ ܪܘܚܢܐ ܕܠܒܪ<EOS>
ܐܢܫܐ ܓܘܝܐ ܡܢܝܚ ܘܡܚܕܐ<EOS> ܚܐܪܘܬܐ ܦܓܪܢܝܬܐ ܠܐ ܣܪܘܒܝܐ ܘܕܓܠܘܬܐ ܥܡ ܡܠܬܐ ܫܪܝܪܬܐ ܘܕܐܢܫ<EOS>
ܢܗܘܐ ܡܗܝܡܢ ܒܡܕܡ ܕܐܫܬܠܡ ܠܗ<EOS> ܚܐܪܘܬܐ ܢܦܫܢܝܬܐ ܫܪܝܐ ܕܡܢ ܦܓܪܐ ܠܐ ܫܘܥܒܕܐ ܕܠܬܪܥܝܬܐ<EOS>
ܕܒܣܪܐ<EOS> ܟܕ ܛܒ ܚܒ̈ܝܒܝ ܠܘ ܚܐܪܘܬܐ ܗܝ ܕܚ̈ܝܐ ܕܒܬܪ ܢܘܚܡܐ ܐܢܗܘ ܕܥܕܟܝܠ ܠܚ̈ܫܐ ܦܗ̈ܝܐ<EOS>
ܡܫܥܒܕܐ ܒܒܥܬܗ̇<EOS> ܢܦܫܐ ܓܝܪ ܕܡܢ ܟܠ ܡܕܡ ܠܐ ܫܪܝܐ ܘܒܪܬ ܕܡܘܬܐ ܗܝ ܕܐܠܗܐ ܒܪܥܝܢܗ̇<EOS> ܠܐ ܥܕܟܝܠ<EOS>
ܫܘܬ ܠܚܐܪܘܬܗ ܕܡܫܝܚܐ܇ ܗ̇ܘ ܕܠܐ ܒܪܚܡܬܐ ܕܗܠܝܢ ܕܡܬܚܙܝ̈ܢ ܐܝܬܘܗܝ ܘܠܐ ܒܦܗܝܐ ܕܡܪܢܝܬܐ<EOS>
ܕܒܥܬܐ<EOS> ܐܢ ܗܘ ܓܝܪ ܕܐܫܬܪܝܬ ܢܦܫܐ ܡܢ ܚ̈ܫܐ ܕܦܓܪܐ ܘܬܘܒ ܠܚ̈ܫܐ ܘܡܪ̈ܢܝܬܐ ܕܦܗܝܐ ܐܬܪܡܝܬ<EOS>
ܒܐܣܟܡܐ ܐܚܪܢܐ ܢܝܪܐ ܕܥܒܕܘܬܐ ܣܡܬ ܥܠܝܗ̇<EOS> ܘܟܕ ܡܢ ܨܒܝܢܗ ܕܦܓܪܐ ܫܪܝܐ ܬܘܒ ܠܒܪܝܬܐ ܒܒܥܬܗ̇<EOS>
ܡܫܥܒܕܐ<EOS> ܘܒܝܕ ܗܕܐ ܒܥܬܐ ܐܦ ܒܕܚܠܬܐ ܐܝܬܝܗ̇ ܕܠܡܐ<EOS>
ܠܛܘܥܝܝ ܬܫܪܟ<EOS> ܐܠܐ ܓܝܪ ܫܠܝܬ ܒܥܬܐ ܕܦܗܝܐ ܠܐ ܫܠܝܐ ܕܚܠܬܐ<EOS> ܒܚܐܪܘܬܐ ܕܝܢ ܪܘܚܢܝܬܐ ܠܝܬ<EOS>
ܫܘܥܒܕܐ ܕܥܘܗܕܢܗ ܕܥܠܡܐ ܠܐ ܕܘܟܪܢܐ ܕܒܪܝܬܐ ܠܐ ܦܗܝܐ ܕܒܐܣ̈ܛܘܟܣܐ ܠܐ ܥܘܩܒܐ ܕܪܘܟܒܗܘܢ<EOS>
ܠܐ ܪܚܡܬܐ ܕܝܕܥܬܗܘܢ ܠܐ ܚܘܒܐ ܕܚܟܡܬܐ ܕܬܒܝܠ ܘܠܐ ܡܣܒܪ̈ܢܘܬܐ ܒܗ̇ܝ ܚܟܡܬܐ<EOS> ܘܠܐ ܡܫܬܥܒܕܐ<EOS>
ܗ̇ܝ ܚܐܪܘܬܐ ܠܛܘܥܝܝ ܐܠܐ ܚܐܪܘܬܐ ܗܝ ܫܪܝܪܬܐ ܕܡܫܝܚܐ܇ ܕܗܝ ܗܝ ܡܠܟܘܬܗܘܢ ܕܥ̈ܠܡܐ܇ ܕܠܗ̇<EOS>
ܠܗ̇ܝ ܚܪܘܬܐ ܥܬܝܕܝܢ ܕܢܩܒܠܘܢ ܥ̈ܠܡܐ<EOS> ܕܐܦ ܚܢܢ ܚܒ̈ܝܒܝ ܢܒܥܐ ܘܢܬܟܫܦ܇ ܕܠܗ̇ ܐܠܗܐ ܢܫܘܝܢ<EOS>
ܒܪ̈ܚܡܘܗܝ ܘܒܛܝܒܘܬܗ ܒܗ̇ܘ ܚܘܠܛܢܐ ܕܥ̈ܠܡܝ ܫܘܒܚܐ<EOS> ܡܛܠ ܗܢܐ ܚܒ̈ܝܒܝ ܢܬܩܪܒ ܠܛܟܣܐ ܫܒܝܚܐ<EOS>
ܕܕܘܒܪܐ ܕܒܪܢܫܐ ܓܘܝܐ<EOS> ܢܬܪܚܩ ܡܢ ܢܩܦܐ ܕܣ̈ܢܝܬܐ ܕܣ̈ܢܝܢ ܠܐܠܗܐ<EOS> ܠܐ ܢܫܪܝܘܗܝ ܠܪܥܝܢܢ<EOS>
ܒܐܬܪ̈ܘܬܐ ܕܚ̈ܘܫܒܐ ܕܠܝܬ ܠܗܘܢ ܫܠܝܐ ܡܢ ܬܟܬܘܫܐ ܕܩܪܒܐ<EOS> ܢܥܡܪ ܢܦܫܢ ܒܐܬܪܐ ܫܦܝܐ ܕܠܝܬ<EOS>
ܣܩܘܒܠܐ ܠܫܝܢܗ<EOS> ܠܐ ܢܫܒܘܩ ܬܪܥܝܬܢ ܒܬܪ̈ܥܝܬܐ ܕܡܬܪ̈ܥܝܢ ܠܒܪ ܡܢ ܨܒܝܢܐ ܕܐܠܗܐ<EOS> ܢܩܦ ܠܝܕܥܬܢ<EOS>
ܡܪܢܝܬܐ ܕܝܕܥܬܐ ܕܥܠ ܡܪܐ ܕܟܠ<EOS> ܠܐ ܬܗܘܐ ܒܢ ܡܗܡܝܢܘܬܐ ܕܡܥܘܟܐ ܚ̈ܝܝܢ ܡܢ ܥܡܠܐ ܕܫܦܝܪ̈ܬܐ<EOS>ܢܙܕܗܪ ܡܢ ܕܡܟܘܬܐ ܟܣܝܬܐ ܕܠܝܬ ܠܗ̇ ܚܙܬܐ ܒܫܪܝܪܬܐ<EOS> ܠܐ ܢܫܒܘܩ ܨܐܘܬܐ ܕܚܛܝܬܐ ܒܢܦܫܢ<EOS> ܕܠܐ<EOS>
ܬܣܬܢܐ ܠܗ̇ ܡܢ ܫܘܦܪܐ ܪܘܚܢܐ<EOS> ܢܡܪܘܩ ܡܪܢܝܬܐ ܕܠܒܢ ܡܢ ܫܘܚܬܐ ܕܡܪܢܝܬܗ ܕܥܠܡܐ<EOS> ܠܐ ܢܡܟܟ ܐܢܘܢ<EOS>
ܠܙܘ̈ܥܐ ܕܢܦܫܢ ܒܫܘܥܒܕܐ ܕܢܝܚܗ ܕܦܓܪܐ<EOS> ܢܪܥܐ ܠܐܠܗܐ ܒܡܬܩܝܡܢܘܬܐ ܕܨܒܝܢܗ ܕܒܢ<EOS> ܠܐ ܢܬܢܟܪܐ ܡܢ<EOS>
ܪܚܡܬܐ ܕܢܡ̈ܘܣܘܗܝ ܒܪܚܡܬܐ ܕܥܒ̈ܕܐ ܕܚܛܝܬܐ<EOS> ܢܩܢܐ ܦܪܗܣܝܐ ܕܓܠܝܘܬ ܐ̈ܦܐ ܩܕܡܘܗܝ ܒܐܘ̈ܠܨܢܐ<EOS>
ܕܡܛܠ ܫܡܗ<EOS> ܠܐ ܢܣܝܡ ܩܢܘܡܢ ܬܚܝܬ ܪܫܝܢܐ ܕܟܢܘܬܗ ܒܫܝܛܘܬܐ ܕܥܒܪ ܢܡܘܣܗ<EOS> ܢܥܠܐ ܚ̈ܝܝܢ ܡܢ ܡܣܡ<EOS>
ܒܪܫܐ ܒܢܛܘܪܬ ܦܘܩ̈ܕܢܘܗܝ ܕܡܪܐ ܟܐܢܐ<EOS> ܠܐ ܢܘܒܕ ܡܢܢ ܠܣܝܡܬ<EOS>
ܒ̈ܢܝܐ ܒܡܬܢܟܪܝܢܘܬܢ ܕܡܢ ܐܠܗܐ<EOS> ܢܬܚܦܛ ܕܢܗܘܐ ܝܪ̈ܘܬܐ ܕܡ̈ܘܠܟܢܘܗܝ ܕܐܒܐ ܒܫܝܛܘܬܐ ܕܐܝܠܝܢ<EOS>
ܕܥ̇ܒܪ̈ܢ<EOS> ܠܐ ܬܩܬ ܡܪܢܝܬܐ ܕܠܒܢ ܒܚܘ̈ܫܒܐ ܕܡ̈ܬܚܙܝܢܝܬܐ<EOS> ܢܪܚܡ ܒܟܠ ܥܕܢ ܗܪܓܐ ܕܐܝܠܝܢ ܕܠܐ<EOS>
ܣܝ̈ܡܢ ܩܕܡ ܚܙܬܐ ܕܥܝ̈ܢܝܢ<EOS> ܠܐ ܢܬܐܣܪ ܒܡܕܡ ܕܡܫܬܪ̈ܝܢܐ ܡܢܗ ܕܢܗܘܐ ܐܝܬ ܠܢ<EOS> ܢܒܥܐ ܕܝܢ<EOS>
ܐܣܘܪ̈ܐ ܕܠܒ̇ܟܝܢ ܪ̈ܓܫܝܢ ܒܪܚܡܬܐ ܕܐܠܗܐ܇ ܕܟܕ ܡܢ ܦܓܪܐ ܡܠܐ ܚ̈ܫܐ ܢܫܬܪܐ ܒܐܬܪܐ ܕܚ̈ܕܘܬܐ<EOS>
ܕܒܐܠܗܐ ܢܫܬܟܚ<EOS> ܕܠܗ ܫܘܒܚܐ ܠܥܠܡܝܢ ܐܡܝܢ<EOS>
ܫܠܡ ܟܬܒܐ ܕܝܘܚܢܢ ܝܚܝܕܝܐ<EOS>
