ܬܫܥܝܬܐ<EOS>ܕܢܨܢܝܢܘ̈ܗܝ ܕܡܪܝ ܩܪܕܓ<EOS>ܤܗܕܐ ܢܨܝܥܢܐ<EOS>ܚܲܒܿܝܼ̈ܒܲܝ ܝܘܼܬܼܪܵܢܵܐ ܐܸܢܹܝܢ ܠܥܹܕܬܵܐ ܩܲܕܝܼܫܬܼܵܐ ܬܲܫ̈ܥܝܵܬܼܵܐ<EOS>ܕܤܵܗܕܵܘ̈ܗܝ ܘܩܲܕܝܼܫܵܘ̈ܗܝ ܕܡܵܪܲܢ ܝܼܫܘܿܥ ܡܫܝܼܚܵܐ<EOS> ܘܬܼܘܼܪܤܵܝܵܐ ܐܸܢܹܝܢ ܪܘܼܚܵܢܵܝܵܐ<EOS>ܠܲܟܼܢܘܼ̈ܫܵܬܼܵܐ ܩܲܕܝܼ̈ܫܬܼܵܐ ܕܲܨܠܝܼܒܼܵܐ ܘܗܸܕܪܵܐ ܐܸܢܹܝܢ ܠܫܘܼܦܪܵܗ̇ ܪܵܡܵܐ<EOS>ܕܲܟܼܪܸܤܛܝܵܢܘܼܬܼܵܐ ܙܠܝܼܚܲܬܸ ܒܲܕܡܹܗ ܕܒܲܪ ܐܲܠܵܗܵܐ ܘܥܘܼܬܼܪܵܐ ܐܸܢܹܝܢ ܫܡܝܵܢܵܐ<EOS>ܠܕܼܵܪܹ̈ܐ ܟܠܗܘܿܢ ܕܥܵܐ̇ܠܝܼܢ ܠܥܹܕܬܵܐ ܩܲܕܿܝܼܫܬܼܵܐ ܒܡܵܘܠܕܵܐ ܪܘܼܚܵܢܵܝܵܐ<EOS>ܕܡܲܥܡܘܿܕܝܼܬܼܵܐ ܘܡܲܚܙܝܼܬܼܵܐ ܐܸܢܹܝܢ ܡܪܝܼܩܬܼܵܐ ܕܒܼܵܗ̇ ܚܵܙܹ̇ܝܢ ܦܵܪ̈ܘܿܫܹܐ ܠܫܘܼܦܪܹܗ<EOS>ܠܵܐ ܡܸܬܼܡܲܠܠܵܢܵܐ ܕܲܡܫܝܼܚܵܐ ܘܩܸܢ̈ܝܵܢܹܐ ܐܸܢܹܝܢ ܕܙܲܕܝܼܩܘܼܬܼܵܐ ܠܲܒܼܢܹ̈ܝܗ̇ ܕܥܹܕܬܵܐ<EOS>ܙܡܝܼ̈ܢܲܝ ܠܡܲܠܟܿܘܼܬܼܵܐ ܫܡܲܝܵܢܝܼܬܼܵܐ ܘܢܘܼܪܵܐ ܕܚܘܼܒܹܗ ܕܲܡܫܝܼܚܵܐ ܡܓܼܵܘܙܲܠ<EOS>ܒܢܲܦܫ̈ܬܼܵܐ ܕܲܡܗܲܝ̈ܡܢܹܐ<EOS> ܘܐܲܝܢܵܐ ܕܲܪܓܼܝܼܓܼ ܠܩܸܪܝܵܢܗܹܝܢ ܘܲܠܥܹܢ̈ܝܵܢܹܐ ܐܲܡܝܼ̈ܢܹܐ<EOS>ܕܲܒܼܗܹܝܢ ܒܪܵܐ ܗ̣̄ܘ ܚܲܒܿܝܼܒܼܵܐ ܕܩܲܕܿܝܼ̈ܫܹܐ ܕܒܹܗ ܡܸܬܼܡܲܠܠܝܼܢ ܫܘܼܦܪ̈ܲܝܗܘܿܢ<EOS>ܕܒܲܐܠܵܗܵܐ<EOS>ܥܲܠ ܚܲܝܠܵܐ ܐܲܠܵܗܵܝܵܐ ܡܫܲܪܸܐ ܥܲܒܼܕܵܐ ܚܲܛܵܝܵܐ ܠܡܸܟܼܬܿܒܼ<EOS>ܬܲܫܥܝܼܬܼܵܐ ܕܝܵܢܝܵܐ ܕܡܵܪܝ ܩܲܪܕܵܓܼ ܚܠܸܐ ܟܘܼܢܵܝܵܐ ܕܡ̣ܢ ܐܲܬܼܪܵܐ ܐܵܬܼܘܿܪܵܝܵܐ<EOS>ܘܲܒܼܓܸܢܤܵܐ ܢܡܪܘܿܕܼܵܝܵܐ ܚܲܝܸܠܲܝܢܝ ܒܚܲܝܠܵܟܼ ܡܵܪܝܵܐ ܕܒܹܗ ܐܸܬܼܡܲܢܲܥ ܠܫܘܼܡܠܵܝܵܐ<EOS>ܒܲܕܓܼܘܿܢ ܚܲܒܿܝܼ̈ܒܲܝ ܪܓܝܼܓܼ ܐ̄ܢܵܐ ܕܐܸܫܬܲܥܸܐ ܠܟܼܘܿܢ ܢܸܨܚܵܢܵܘ̈ܗܝ<EOS>ܬܡܝܼ̈ܗܹܐ ܘܐܵܓܼܘܿܢܵܘ̈ܗܝ ܪܵܘܪ̈ܒܹܐ ܕܐܲܬܼܠܹܝܛܐ ܕܙܲܕܝܼܩܘܼܬܼܵܐ ܤܵܗܕܵܐ ܩܲܕܝܼܫܵܐ ܡܵܪܝ<EOS>ܩܲܪܕܵܓܼ<EOS> ܗܵܘ̇ ܕܒܼܵܐܓܼܘܿܢܹ̈ܐ ܪܵܘܪ̈ܒܹܐ ܕܤܵܗܕܘܼܬܹܗ ܬܗܲܪܘ ܡܲܠܲܐܟܗܹܐ ܘܐܸܬܿܕܲܡܲܪܘ<EOS>ܒܢܲܝ̈ܢܵܫܵܐ ܗ̤ܘ ܗܵܟܹܝܠ ܩܲܕܝܼܫܵܐ ܡܵܪܝ ܩܲܪܕܵܓܼ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܓܸܢܤܵܢ ܪܲܒܵܐ<EOS>ܘܡ̣ܢ ܫܵܩܵܐ ܕܡܲܠܟܿܘܼܬܼܵܐ ܕܐܸܬܼܘܿܪ̈ܵܝܹܐ<EOS> ܘܐܲܒܼܘܼܗܝ ܡܸܬܼܝܲܒܲܠ ܗ̄ܘ̣ܵܐ ܡ̣ܢ ܫܲܪܒܿܬܼܵܐ<EOS>ܡܫܲܡܗܬܵܐ ܕܒܹܝܬܼ ܢܸܡܪܘܿܕܼ ܘܐܸܡܹܗ ܡ̣ܢ ܫܲܪܒܿܬܼܵܐ ܡܫܲܡܲܗܬܵܐ ܕܒܹܝܬܼ ܤܲܢܚܹܪܝܼܒܼ<EOS> ܘܡ̣ܢ<EOS>ܐܲܒܼܵܗܹ̈ܐ ܚܲܢ̈ܦܹܐ ܘܛܵܥܝܲܝ̈ ܒܛܵܥܝܘܼܬܼܵܐ ܕܲܡܓܼܫܘܼܬܼܵܐ ܐܸܬܼܝܼܠܸܕܼ ܐܲܒܼܘܼܗܝ ܓܹܝܪ<EOS>ܓܲܒܼܪܵܐ ܗ̄ܘ̣ܵܐ ܝܼܕܼܝܼܥܵܐ ܒܡܲܠܟܿܘܼܬܼܵܐ ܘܲܡܫܲܡܗܵܐ ܒܲܡܓܼܘ̈ܫܹܐ ܓܘܼܫܢܵܘܝܼ ܫܡܹܝܗ<EOS> ܗ̤ܘ<EOS>ܕܹܝܢ ܩܲܕܝܼܫܵܐ ܡܵܪܝ ܩܲܪܕܵܓܼ ܫܲܦܝܼܪ ܗ̄ܘ̣ܵܐ ܒܚܸܙܘܹܗ ܘܪܲܒܿ ܗ̄ܘ̣ܵܐ ܒܓܼܘܼܫܡܹܗ<EOS>ܘܚܲܝܠܬܼܵܢ ܗ̄ܘ̣ܵܐ ܒܦܲܓܼܪܹܗ ܘܢܲܦܫܵܐ ܡܗܝܼܪܲܬܼ ܒܲܩܪܵܒܹܐ ܩܢܸܐ ܗ̄ܘ̣ܵܐ ܘܲܒܼܛܵܥܝܘܼܬܼܵܐ<EOS>ܕܚܲܢܦܘܼܬܼܵܐ ܓܲܢ̄ܒܵܪܵܐܝܼܬܼ ܐܚܝܼܕܼ ܗ̄ܘ̣ܵܐ ܘܲܒܼܦܵܠܚܘܼܬܹܗ ܡܸܬܼܖܩܠܲܣ ܗ̄ܘ̣ܵܐ ܒܟܼܠܵܗ̇<EOS>ܦܢܝܼܬܼܵܐ ܕܦܵܪ̈ܤܵܝܹܐ<EOS> ܘܟܲܕܼ ܐܝܼܬܼܵܘܗܝ ܗ̄ܘ̣ܵܐ ܐܲܝܟܼ ܒܲܪ ܥܸܤܪܝܼܢ ܘܚܲܡܸܫ ܫܢܝܼ̈ܢ<EOS>ܐܸܫܬܿܡܲܥ̣ ܛܸܒܹܿܗ ܘܓܲܢ̄ܒܵܪܘܼܬܹܗ ܠܫܵܒܼܘܿܪ ܡܲܠܟܵܐ ܕܦܵܪ̈ܤܵܝܹܐ ܘܫܲܕܲܪ ܒܥ̣ܵܝܗܝ<EOS>ܠܬܲܪܥܹܗ ܒܐܝܼܩܵܪܵܐ ܪܲܒܵܐ<EOS> ܘܟܲܕܼ ܦ̣ܩܲܕܼ ܘܥܲܠ̣ ܩܕܼܵܡܵܘܗܝ ܘܲܚ̣ܙܵܐ ܠܦܲܐܝܘܼܬܼܵܐ<EOS>ܕܚܸܙܘܹܗ ܘܲܠܚܲܠܬܼܵܢܘܼܬܼܵܐ ܕܦܲܓܼܪܹܗ ܚ̣ܕܝܼ ܒܹܗ ܪܵܘܪܒܼܵܐܝܼܬܼ<EOS>ܘܲܦ̣ܩܲܕܼ ܠܹܗ ܕܒܸܐܤܛܵܕܝܼܘܿܢ ܩܕܼܵܡ ܪܵܘܪ̈ܒܼܵܢܹܐ ܟܠܗܘܿܢ ܕܡܲܠܟܼܿܘܼܬܼܵܐ ܢܸܫܬܿܥܸܐ<EOS>ܘܢܸܫܕܸܐ ܓܹܐܪܵܐ ܠܢܝܼܫܵܐ ܙܥܘܿܪܵܐ ܕܲܩܒܼܝܼܥ ܒܪܹܫ ܩܲܝܤܵܐ ܪܵܡܵܐ<EOS> ܘܐܲܝܬܿܝܼܘ ܩܸܫܬܼܵܐ<EOS>ܘܓܹܐܪܹ̈ܐ ܚܲܡܫܵܐ ܡ̣ܢ ܒܹܝܬܼ ܙܲܝܢܵܐ ܕܡܲܠܟܵܐ<EOS> ܟܲܕܼ ܕܹܝܢ ܫ̣ܕܼܵܐ ܓܹܐܪܹ̈ܐ ܚܲܡܫܵܐ<EOS>ܒܢܝܼܫܵܐ ܘܟܼܠܗܘܿܢ ܒܲܚܕܼܵܐ ܕܘܿܟܿܬܼܵܐ ܐܸܬܼܩܲܒܲܥ̣ܘ ܘܐܸܬܼܩܲܠܲܣ̣ ܡ̣ܢ ܡܲܠܟܵܐ ܘܡ̣ܢ<EOS>ܟܠܗܘܿܢ ܪܵܘܪ̈ܒܼܵܢܵܘܗܝ<EOS> ܘܲܠܝܵܘܡܵܐ ܐ̄ܚܪܹܢܵܐ ܦ̣ܩܲܕܼ ܠܹܗ ܡܲܠܟܵܐ ܕܢܹܐܬܸܐ ܠܐܸܤܛܵܕܝܼܘܿܢ<EOS>ܘܢܸܫܬܿܥܸܐ ܥܲܡܹܗ ܒܐܸܤܦܹܪܵܐ ܥܲܡ ܫܲܪܟܵܐ ܕܪܵܘܪ̈ܒܼܵܢܵܘܗܝ<EOS> ܗܵܝ̇ ܕܟܲܕܼ ܗܘ̤ܸܵܬܼ<EOS>ܪܵܘܪܒܼܵܐܝܼܬܼ ܬܗܲܪܘ ܒܹܗ ܡܲܠܟܵܐ ܘܪܵܘܪ̈ܒܼܵܢܵܘܗܝ<EOS> ܘܲܠܝܵܘܡܵܐ ܕܲܬܼܠܵܬܼܵܐ ܢܦܲܩ̣ ܗ̄ܘ̣ܵܐ<EOS>ܡܠܟܵܐ ܠܨܲܝܕܵܐ ܒܲܡܵܐܐ ܪܵܘܪ̈ܒܼܵܢܝܼܢ ܘܒܲܬܼܠܵܬܼܡܵܐܐ ܦܲܪ̈ܫܝܼܢ<EOS> ܘܲܦ̣ܩܲܕܼ ܠܹܗ ܕܥܲܡܹܗ<EOS>ܢܸܪܟܲܒܼ ܒܤܘܼܤܝܵܐ ܕܡ̣ܢ ܐܘܿܪ̈ܵܘܵܬܹܗ ܕܡܲܠܟܵܐ ܘܲܒܼܪܹܫܵܐ ܕܲܛܥ̈ܝܼܢܲܝ ܙܲܝܢܹܗ ܕܡܲܠܟܵܐ<EOS>ܢܗܲܠܸܟܼ ܩܕܼܵܡܵܘܗܝ<EOS> ܘܟܲܕܼ ܩܲܪܝܼܒܼܝܼܢ ܠܡܸܥܲܠ ܠܥܵܒܼܵܐ ܚܲܕܼ ܚ̣ܙܵܘ ܩܕܼܵܡܲܝܗܘܿܢ ܚܕܼܵܐ<EOS>ܐܲܝܠܬܼܵܐ ܕܪܵܗܛܵܐ ܥܲܡ ܒܪܵܗ̇<EOS> ܘܡܸܚܕܼܵܐ ܡܲܠܟܵܐ ܩܥ̣ܵܐ ܟܲܕܼ ܐܵܡܲ݁ܪ ܐܲܪܝܼܡ ܐܝܼܕܼܵܟܼ<EOS>ܒܩܸܫܬܼܵܐ ܩܲܪܕܵܓܼ ܥܠܲܝܡܵܐ ܚܲܝܠܬܼܵܢܵܐܝܼܬܼ ܘܚܵܘܵܐ ܟܘܪܫܪܵܟܼ<EOS> ܗ̤ܘ ܓܹܝܪ ܡܤܲܪܗܒܼܵܐܝܼܬܼ<EOS>ܫܩܲܠ̣ ܓܹܐܪܵܐ ܚܲܕܼ ܘܤܵܡ̣ ܒܩܸܫܬܼܵܐ ܘܲܡ̣ܬܲܚ ܒܚܲܝܠܵܐ ܘܲܒܼܚܲܕܼ ܓܹܐܪܵܐ ܐܲܪܡ̣ܝܼ<EOS>ܠܐܲܝܠܬܼܵܐ ܘܠܲܒܼܪܵܗ̇<EOS> ܗܵܝܕܹܿܝܢ ܡܲܠܟܵܐ ܩܥ̣ܵܐ ܒܩܵܠܵܐ ܪܵܡܵܐ ܘܐܸܡ݂ܲܪ ܚܝܼ ܩܲܪܕܵܓܼ<EOS>ܚܝܼ ܘܲܚ̣ܕܝܼ ܒܲܥܠܲܡܘܼܬܼܵܟܼ ܘܠܲܢ ܚܲܕܐ ܒܢܸܨܚܵܢܲܝܟ ܘܡܸܚܕܼܵܐ ܕܲܦܢ̣ܵܐ<EOS>ܡܲܠܟܵܐ ܡ̣ܢ ܢܲܚܫܝܼܪܵܐ ܦ̣ܩܲܕܼ ܘܝܲܗ̣̄ܒܼܘ ܠܹܗ ܡܵܘܗ̈ܒܼܵܬܼܵܐ ܪܵܘܪ̈ܒܼܵܬܼܵܐ ܘܥܲܒܼܕܹܗ<EOS>ܦܲܛܚܵܫܵܐ ܕܐܵܬܼܘܿܪ ܘܐܲܩ̣ܝܼܡܹܗ ܡܲܪܙܒܼܵܢܵܐ ܡ̣ܢ ܢܲܗܪܵܐ ܬܘܼܪܡܵܪܵܐ ܘܲܥܕܲܡܵܐ<EOS>ܠܲܢܨܝܼܒܼܝܼܢ ܡܕܼܝܼܢ̄ܬܼܵܐ<EOS> ܘܫܲܕܪܹܗ ܒܙܵܘܚܵܐ ܟܲܕܼ ܫܲܕܲܪ ܒܐܝܼܕܹܗ ܡܵܘܗ̈ܒܼܵܬܼܵܐ<EOS>ܪܵܘܪ̈ܒܼܵܬܼܵܐ ܘܐܝܼܩܵܪܹ̈ܐ ܐܵܦ ܠܐܲܒܼܘܼܗܝ<EOS>ܟܲܕܼ ܕܹܝܢ ܤ̣ܡܲܟܼ ܠܐܲܬܼܪ̈ܵܘܵܬܼܵܐ ܕܫܘܼܠܛܵܢܹܗ ܛܵܒܼ ܐܸܬܿܬܿܙܝܼܥ̣ ܡܸܢܹܗ<EOS>ܥܲܡܵܐ ܕܲܟܼܪܸ̈ܤܛܝܵܢܹܐ ܝܵܕܼܥ̇ܝܼܢ ܗ̄ܘ̣ܵܐ ܓܹܝܪ ܠܲܛܢܵܢܹܗ ܠܵܐ ܡܡܲܫܚܵܐ ܕܲܚܠܵܦ<EOS>ܛܵܥܝܘܼܬܼܵܐ ܕܲܡܓܼܘܼܫܘܼܬܼܵܐ<EOS> ܘܲܨܠܘܿܬܼܵܐ ܪܲܒܿܬܼܵܐ ܡܸܬܼܩܲܪܒܼܵܐ ܗ̄ܘ̣ܵܬܼ ܩܕܼܵܡ ܐܲܠܵܗܵܐ<EOS>ܡܸܛܠܵܬܹܗ ܒܟܼܠܵܗ̇ ܥܹܕܬܵܐ ܕܗ̤ܘ ܡܨܸܐ ܚܹܝܠ ܟܠ ܢܫܲܗܸܐ ܠܚܹܐܦܹܗ ܘܠܵܐ ܢܲܪܦܹܝܘܗܝ<EOS>ܕܲܢܙܝܼܥ ܕܪܘܼܦܝܵܐ ܥܲܠ ܟܪܸ̈ܤܛܝܵܢܹܐ<EOS> ܛܵܒܼ ܓܹܝܪ ܪܕܝܼܦܝܼܢ ܗ̄ܘ̣ܵܘ ܒܡܲܠܟܿܘܼܬܹܗ<EOS>ܕܫܵܒܼܘܿܪ ܨܗܸܐ ܠܲܕܼܡܵܐ ܕܩܲܕܿܝܼ̈ܫܹܐ<EOS> ܟܲܕܼ ܕܹܝܢ ܥܲܠ̣ ܠܒܲܝܬܹܗ ܕܒܲܐܪܒܹܝܠ ܡܕܼܝܼܢ̄ܬܼܵܐ<EOS>ܕܐܵܬܼܘܿܪ̈ܵܝܹܐ ܥܹܐܕܼܵܐ ܪܲܒܵܐ ܠܐܲܠܵܗܹ̈ܐ ܕܚܲܢ̈ܦܹܐ ܥ̣ܒܲܕܼ ܗ̄ܘ̣ܵܐ ܘܠܲܡܓܼܘܼܫܘܼܬܼܵܐ<EOS>ܛܵܒܼ ܝܲܩܲܪ ܘܲܠܒܹܝܬܼ ܢܘܼܪ̈ܘܵܬܼܵܐ ܡܵܘܗ̈ܒܼܵܬܼܵܐ ܛܵܒܼ̈ܬܼܵܐ ܝܲܗ̣̄ܒܼ<EOS> ܘܒܼܵܬܲܪ<EOS>ܝܵܘ̈ܡܵܬܼܵܐ ܩܲܠܝܼܠ ܫܲܪܝܼ ܕܢܸܒܼܢܸܐ ܚܸܤܢܵܐ ܘܒܲܝܵܬܼܵܐ ܥܲܠ ܬܸܠܵܐ ܚܲܕܼ ܕܡܸܬܼܩܪܸܐ<EOS>ܡܲܠܩܝܼ<EOS> ܘܒܲܫ̈ܢܲܝܵܐ ܬܲܪܬܹܿܝܢ ܒܢ̣ܵܐ ܘܫܲܟܼܠܸܠ̣ ܚܸܤܢܵܐ ܥܲܫܝܼܢܵܐ ܘܒܲܝܬܼܵܐ ܫܲܦܝܼܪܵܐ<EOS>ܘܲܠܬܲܚܬܿ ܡ̣ܢ ܬܸܠܵܐ ܒܢ̣ܵܐ ܒܹܝܬܼ ܢܘܼܪܵܐ ܒܢܲܦܩ̈ܵܬܼܵܐ ܪܵܘܪ̈ܒܼܵܬܼܵܐ ܘܐܲܩ̣ܝܼܡ ܒܹܗ<EOS>ܡܓܼܘܼ̈ܫܹܐ ܠܬܸܫܡܸܬܼܵܐ ܕܢܘܼܪܵܐ<EOS> ܟܲܕܼ ܕܹܝܢ ܒܵܢܹ̇ܐ ܗ̄ܘ̣ܵܐ ܚܸܤܢܵܐ ܗܵܘ̇<EOS>ܒܚܲܕܼ ܡ̣ܢ ܠܲܝ̈ܠܵܘܵܬܼܵܐ ܟܲܕܼ ܐܝܼܬܼܵܘܗܝ ܗ̄ܘ̣ܵܐ ܒܫܸܢܬܼܵܐ ܚ̣ܙܵܐ ܒܚܸܠܡܹܗ ܓܲܒܼܪܵܐ<EOS>ܚܲܕܼ ܥܠܲܝܡܵܐ ܦܲܪܵܫܵܐ ܟܲܕܼ ܠܒܼܝܼܫ ܘܲܡܚܲܙܲܩ ܒܙܲܝܢܹܗ ܘܲܪܟܼܝܼܒܼ ܥܲܠ ܤܘܼܤܝܵܐ<EOS>ܘܩܵܐܹ̇ܡ ܠܥܸܠ ܡܸܢܹܗ<EOS> ܘܕܲܩܪܹܗ ܒܓܲܒܹܗ ܒܕܼܘܼܢܒܵܐ ܕܢܲܝܙܟܹܗ ܘܐܸܡ݂ܲܪ ܠܹܗ ܩܲܪܕܵܓܼ<EOS>ܘܐܸܡ݂ܲܪ ܗܵܐ ܐܸܢܵܐ<EOS> ܘܐܸܡ݂ܲܪ ܠܹܗ ܡܸܕܸܿܥ ܬܸܕܲܥ ܕܲܩܕܼܵܡ ܚܸܤܢܵܐ ܗܵܢܵܐ ܐܝܼܬܼ ܠܵܟܼ<EOS>ܕܲܬܼܡܘܼܬܼ ܒܤܵܗܕܘܼܬܼܵܐ ܕܲܚܠܵܦ ܡܫܝܼܚܵܐ<EOS> ܘܩܲܪܕܵܓܼ ܐܸܡ݂ܲܪ ܠܹܗ ܕܐܲܢ̄ܬܿ ܡܲܢ ܐܲܢ̄ܬܿ<EOS>ܕܗܵܠܹܝܢ ܡܢܲܚܸܫ ܐܲܢ̄ܬܿ ܠܝܼ؟ ܛܘܼܒܼܵܢܵܐ ܕܹܝܢ ܐܸܡ݂ܲܪ ܠܹܗ ܐܸܢܵܐ ܐ̄ܢܵܐ ܤܲܪܓܿܝܼܣ<EOS>ܥܲܒܼܕܹܗ ܕܲܡܫܝܼܚܵܐ<EOS> ܠܵܘ ܡܢܲܚܵܫܘܼ ܡܢܲܚܸܫ ܐ̄ܢܵܐ ܠܵܟܼ ܐܲܝܟܼ ܕܐܲܢ̄ܬܿ ܤܵܒܲ݁ܪ ܐܲܢ̄ܬܿ<EOS>ܐܸܠܵܐ ܗܵܝ̇ ܕܲܥܬܼܝܼܕܼܵܐ ܩܲܕܡܹ̇ܬܼ ܐܵܘܕܲܥ̇ܬܵܟܼ ܐܲܝܟܼ ܕܲܡܫܝܼܚܵܐ ܡܵܪܝ ܐܵܘܕܥܲܢ̣ܝ<EOS>ܟܲܕܼ ܕܹܝܢ ܐܸܬܿܬܿܥ̣ܝܼܪ ܩܲܪܕܵܓܼ ܡ̣ܢ ܫܸܢܬܹܗ ܕܚܸܠ̣ ܕܚܠܬܼܵܐ ܪܲܒܿܬܼܵܐ ܘܐܸܫܬܲܥ̣ܝܹܗ<EOS>ܠܚܸܠܡܵܐ ܩܕܼܵܡ ܐܸܡܹܗ ܒܲܝܬܵܐܝܼܬܼ<EOS> ܐܵܡ̇ܪܵܐ ܠܹܗ ܐܸܡܹܗ ܗ̤ܘܲܝܬܿ ܝܵܕܲܥ̇ ܒܹܪܝ ܠܵܐ<EOS>ܬܲܥܡܸܠ ܠܥܲܡܵܐ ܕܲܟܼܪܸ̈ܤܛܵܝܵܢܹܐ<EOS> ܡܸܛܠ ܕܫܲܪܝܼܪܵܐ ܠܝܼ ܕܐ̄ܢܵܫܵܐ ܐܸܢܘܿܢ ܕܲܠܚܲܕܼ<EOS>ܐܲܠܵܗܵܐ ܫܲܪܝܼܪܵܐ ܤܵܓܼ̇ܕܲܝܼܢ ܘܐܲܠܵܗܗܘܿܢ ܚ̣ܵܘܝܼ ܠܵܟܼ ܚܸܠܡܵܐ ܗܵܢܵ<EOS> ܗ̤ܘ ܕܹܝܢ ܠܵܐ<EOS>ܐܲܝ̣ܬܿܝܼ ܥܲܠ ܒܵܠܹܗ<EOS>ܓܲܒܼܪܵܐ ܕܹܝܢ ܚܲܕܼ ܛܘܼܒܼܵܢܵܐ ܐܝܼܬܼ ܗ̄ܘ̣ܵܐ ܥܲܒܼܕܝܼܿܫܘܿܥ ܫܡܹܗ<EOS>ܗ̄ܘ̣ܵܐ<EOS> ܘܥܵܡܲܪ ܗ̄ܘ̣ܵܐ ܒܲܡܥܲܪܬܼܵܐ ܚܕܼܵܐ ܒܛܘܼܪܵܐ ܚܲܕܼ ܕܒܲܐܬܼܪܵܐ ܕܒܹܝܬܼ ܒܓܼܵܫ<EOS>ܘܓܲܒܼܪܵܐ ܗ̄ܘ̣ܵܐ ܪܲܒܵܐ ܒܕܼܘܼܒܵܪ̈ܵܘܗܝ ܘܲܒܼܓܸܠܝܵܢܹ̈ܐ ܐܲܠܵܗܵܝܹ̈ܐ<EOS>ܡܸܬܼܒܲܤܲܡ ܗ̄ܘ̣ܵܐ<EOS> ܘܡܵܪܝܵܐ ܐܸܡ݂ܲܪ ܠܹܗ ܒܚܸܙܘܵܐ ܩܘܼܡ ܚܘܿܬܼ ܘܐܸܬܼܚܲܙܝ ܠܩܲܪܕܵܓܼ<EOS>ܡܲܪܙܒܼܵܢܵܐ ܡܸܛܠ ܕܒܼܐܝܼܕܲܝ̈ܟ ܨܵܐܹ̇ܕ ܐ̄ܢܵܐ ܠܹܗ ܠܒܲܝܬܵܝܘܼܬܝ ܤܲܓܿܝܼ ܓܹܝܪ ܐܝܼܬܼ ܠܹܗ<EOS>ܕܢܸܚܲܫ ܡܸܛܠ ܫܹܡܝ<EOS> ܩܵܡ̣ ܕܹܝܢ ܛܘܼܒܼܵܢܵܐ ܥܲܒܼܕܝܼܫܘܿܥ ܘܲܠ̣ܒܲܟܼ ܚܘܼܛܪܹܗ ܒܐܝܼܕܹܗ<EOS>ܘܲܛ̣ܥܲܢ ܒܬܲܪܡܵܠܵܐ ܙܥܘܿܪܬܵܐ ܐܹܘܲܢܓܲܠܝܼܘܿܢ ܩܲܕܿܝܼܫܵܐ ܘܲܢ̣ܚܸܬܼ ܐܲܝܟܼ ܕܐܸܬܼܦ̣ܩܸܕܼ<EOS>ܠܹܗ<EOS> ܘܲܒܼܚܲܕܼ ܡ̣ܢ ܝܵܘ̈ܡܵܬܼܵܐ ܟܲܕܼ ܢܵܦܹ̇ܩ ܗ̄ܘ̣ܵܐ ܩܲܪܕܵܓܼ ܠܐܸܤܛܵܕܼܝܼܘܿܢ<EOS>ܠܡܸܫܬܿܢܵܝܘܼ ܒܐܸܤܦܹܪܵܐ ܗܵܐ ܩܲܕܿܝܼܫܵܐ ܥܲܒܼܕܝܼܫܘܿܥ ܐܲܪܲܥ̣ ܒܹܗ ܘܲܦ̣ܤܲܩ ܐܘܼܪܚܵܐ<EOS>ܩܕܼܵܡܵܘܗܝ ܘܲܥ̣ܒܲܪ<EOS> ܗ̤ܘ ܕܹܝܢ ܟܲܕܼ ܚ̣ܙܵܝܗܝ ܕܲܥ̣ܒܲܪ ܩܕܼܵܡܵܘܗܝ ܐܸܬܼܚܲܡܲܬܼ ܛܵܒܼ<EOS>ܘܐܸܡ݂ܲܪ ܠܕܼܵܐܬܹ̇ܝܢ ܥܡܹܗ ܦܸܓܼܥܵܐ ܗ̣̄ܘ ܒܝܼܫܵܐ ܗܵܢܵܐ ܓܲܒܼܪܵܐ<EOS> ܘܲܦ̣ܩܲܕܼ ܠܦܵܠܚܹ̈ܐ<EOS>ܬܪܹܝܢ ܕܢܸܡܚܘܿܢܵܝܗܝ ܠܩܲܕܝܼܫܵܐ ܡܵܪܝ ܥܲܒܼܕܝܼܫܘܿܥ ܥܲܠ ܐܲܦܵܘ̈ܗܝ<EOS> ܘܟܲܕܼ ܢܲܓܿܕܘܼܗܝ<EOS>ܡܲܪܝܼܪܵܐܝܼܬܼ ܦ̣ܩܲܕܼ ܕܢܸܬܼܢܛܲܪ ܥܲܕܼ ܦܵܩܹ̇ܕܼ ܡܸܛܠܵܬܹܗ ܡܸܕܸܿܡ ܕܙܵܕܹ̇ܩ<EOS> ܗ̤ܘ ܕܹܝܢ<EOS>ܩܲܪܕܵܓܼ ܡܸܢܕܪܹܫ ܠܒܲܝܬܹܗ ܥ̣ܛܲܦ ܘܟܲܕܼ ܩܲܠܝܼܠ ܩ̣ܵܘܝܼ ܩܵܡ̣ ܪܟܸܒܼ ܡܸܢܕܪܹܫ ܕܢܹܐܙܲܠ<EOS>ܠܐܸܤܛܵܕܝܼܘܿܢ<EOS> ܩܲܕܝܼܫܵܐ ܕܹܝܢ ܥܲܒܼܕܝܼܫܘܿܥ ܪܬܲܚ̣ ܒܲܛܢܵܢܵܐ ܕܐܲܠܵܗܵܐ ܘܐܲܪܝܼܡ ܐܝܼܕܹܗ<EOS>ܘܲܪܫܲܡ̣ ܐܵܬ̤ܵܐ ܕܲܨܠܝܼܒܼܵܐ ܘܐܸܡ݂ܲܪ ܡܵܪܝܵܐ ܐܲܠܵܗܵܐ ܚܲܝܠܬܼܵܢܵܐ ܚܵܘܵܝܗܝ ܫܘܼܒܼܚܵܟܼ<EOS>ܘܲܓܼܠܝܼ ܠܹܗ ܚܲܝܠܵܟܼ<EOS> ܕܢܸܕܿܥܵܟܼ ܕܐܲܢ̄ܬܿ ܐܲܢ̄ܬܿ ܐܲܠܵܗܵܐ ܫܲܪܝܼܪܵܐ ܘܠܲܝܬܿ ܐ̄ܚܪܹܝܢ<EOS>ܠܒܲܪ ܡܸܢܵܟܼ ܐܲܝܟܼ ܕܚ̣ܵܘܝܼܬܼܵܢܝ ܒܓܸܠܝܵܢܵܐ<EOS> ܟܲܕܼ ܕܹܝܢ ܡܲܛ̣ܝܼܘ ܠܐܸܤܛܵܕܝܼܘܿܢ<EOS>ܘܫܲܪܝܼܘ ܕܢܸܛܪܘܿܢ ܠܐܸܤܦܹܪܵܐ ܟܲܕܼ ܡܲܪܗܛܝܼܢ ܒܪ̈ܲܟܼܫܵܐ ܕܒܸܩܲܬ̤ ܠܵܗ̇ ܐܸܤܦܹܪܵܐ<EOS>ܒܐܲܪܥܵܐ ܘܠܵܐ ܐܸܫܟܲܚܘ ܕܲܢܙܝܼܥܘܼܢܵܗ̇ ܡ̣ܢ ܕܘܼܟܿܬܼܵܗ̇<EOS> ܘܡܸܚܕܼܵܐ<EOS>ܦ̣ܩܲܕܼ ܠܚܲܕܼ ܡ̣ܢ ܦܵܠܚܹ̈ܐ ܕܢܸܚܘܿܬܼ ܢܸܤܒܼܝܼܗ̇ ܠܐܸܤܦܹܪܵܐ ܒܐܝܼܕܹܗ ܘܲܠܪܘܼܚܩܵܐ<EOS>ܢܸܙܢܩܼܝܼܗ̇<EOS> ܘܟܲܕܼ ܫܲܩ̣ܠܵܗ̇ ܡ̣ܢ ܐܲܪܥܵܐ ܘܲܒܼܚܲܝܠܵܐ ܫ̣ܕܵܗ̇ ܩܕܼܵܡ ܪܸ̈ܓܼܠܵܘܗܝ<EOS>ܢܸܦ̣ܠܲܬ̤<EOS> ܘܟܼܠܗܘܿܢ ܦܵܠܚܵܘ̈ܗܝ ܤܲܥ̣ܪܘܼܗ̇ ܠܗܵܕܹܐ ܚܲܕܼ ܒܵܬܲܪ ܚܲܕܼ ܘܡܸܕܸܡ ܠܵܐ<EOS>ܐܵܘܼܬܲܪܘ<EOS> ܗܵܝܕܹܿܝܢ ܬܡܲܗ̣ܘ ܟܲܕܼ ܐܵܡ̇ܪܝܼܢ ܕܫܲܪܝܼܪܵܐܝܼܬܼ ܓܲܒܼܪܵܐ ܗܵܘ̇ ܕܲܦܓܲܥ̣ ܒܲܢ<EOS>ܚܲܪܵܫܵܐ ܐܝܼܬܼܵܘܗܝ ܘܗ̤ܘ ܒܚܲܪ̈ܫܵܘܗܝ ܐܲܤ̣ܪܵܗ̇ ܠܐܸܤܦܹܪܲܢ ܘܦܲܪܓܠܵܗ̇ ܠܚܲܕܘܼܬܲܢ<EOS>ܥܵܢ̣ܵܐ ܕܹܝܢ ܚܲܕܼ ܡܸܢܗܘܿܢ ܘܐܸܡ݂ܲܪ ܕܟܲܕܼ ܡܛܲܝܒܼܝܼܢ ܗ̣̄ܘܲܝܢ ܠܡܸܪܟܲܒܼ ܐܸܢܵܐ<EOS>ܚܙܹ̇ܝܬܹܗ ܠܓܲܒܼܪܵܐ ܗܵܘ̇ ܕܐܲܪܝܼܡ ܐܝܼܕܹܗ ܕܝܲܡܝܼܢܵܐ ܘܲܥ̣ܒܲܕܼ ܕܡܘܼܬܼ ܨܠܝܒܼܵܐ<EOS>ܕܲܟܼܪܸ̈ܤܛܝܵܢܹܐ<EOS> ܘܤܸܦܘܵܬܹ̈ܗ ܡܸܬܿܬܿܙܝܼ̈ܥܵܢ ܗ̣̄ܘܲܝ̈ ܐܲܝܟܼ ܗܵܘ̇ ܕܡܸܕܲܡ ܡܠܲܚܸܫ<EOS>ܗ̄ܘ̣ܵܐ<EOS>ܗܵܝܕܹܿܝܢ ܥ̣ܛܲܦ ܡܲܪܙܒܼܵܢܵܐ ܘܥܲܠ̣ ܠܒܲܝܬܹܗ ܟܲܕܼ ܬܵܡܲܗ ܘܡܸܬܿܕܲܡܲܪ ܥܲܠ<EOS>ܡܸܕܸܿܡ ܕܲܗܘ̤ܵܐ ܗ̤ܘ ܘܟܼܠܗܘܿܢ ܕܥܲܡܹܗ<EOS> ܘܡܸܚܕܼܵܐ ܕܝܸܬܸܒܼ ܦ̣ܩܲܕܼ ܘܐܲܥ̣ܠܘܼܗܝ<EOS>ܩܕܼܵܡܵܘܗܝ ܠܩܲܕܿܝܼܫܵܐ ܥܲܒܼܕܝܼܫܘܿܥ<EOS> ܘܫܲܐ̣ܠܹܗ ܙܥܼܦܵܐܝܼܬܼ ܘܐܸܡ݂ܲܪ ܠܹܗ ܡ̣ܢ ܐܲܝܡܸܟܵܐ<EOS>ܐܲܢ̄ܬܿ ܓܲܒܼܪܵܐ؟ ܘܡܵܪܵܘ ܥ̇ܒܼܵܕܵܟܼ؟ ܥܢ̣ܵܐ ܕܹܝܢ ܛܘܼܒܼܵܢܵܐ ܥܲܒܼܕܝܼܫܘܿܥ ܘܐܸܡ݂ܲܪ ܠܹܗ<EOS>ܐܲܝܟܼ ܕܲܫܡܝܼܥ ܠܝܼ ܡ̣ܢ ܐܲܒܼܵܗܲܝ̈ ܡ̣ܢ ܚܲܙܵܐ ܩܪܝܼܬܼܵܐ ܕܒܲܐܬܼܪܵܐ ܕܐܵܬܼܘܿܪ̈ܵܝܹܐ<EOS>ܐܝܼܬܲܝܗܘܿܢ ܗ̄ܘ̣ܵܘ<EOS> ܘܡܸܛܠ ܕܲܟܼܪܸ̈ܤܛܝܵܢܹܐ ܗ̄ܘ̣ܵܘ ܐܸܬܿܛܪܸܕܼܘ ܡ̣ܢ<EOS>ܚܲܢ̈ܦܹܐ ܛܵܥܲܝ̈ܵܐ ܘܐܸܙܲܠܘ ܥ̣ܡܲܪܘ ܒܲܬܼܡܵܢܘܿܢ ܩܪܝܼܬܼܵܐ ܕܒܲܐܬܼܪܵܐ ܕܩܲܪ̈ܕܘܵܝܹܐ<EOS> ܠܝܼ<EOS>ܕܹܝܢ ܕܘܼܟܿܬܼܵܐ ܝܼܕܼܝܼܥܬܼܵܐ ܘܒܹܝܬܼ ܡܲܥܡܪܵܐ ܦܪܝܼܫܵܐ ܠܲܝܬܿ ܠܝܼ<EOS> ܡܸܛܠ ܕܫܸܡܥܹ̇ܬܼ ܡ̣ܢ<EOS>ܡܫܝܼܚܵܐ ܡܵܪܝ ܗܵܘ̇ ܕܐܸܬ݂ܼܵܐ ܘܦܲܪܩܲܢ ܒܡܵܘܬܹܗ ܩܲܕܝܼܫܵܐ ܕܠܲܝܬܿ ܗ̄ܘ̣ܵܐ ܠܹܗ ܐܲܝܟܵܐ<EOS>ܕܢܸܤܡܘܿܟܼ ܪܹܫܹܗ ܟܲܕܼ ܛܵܒܼ ܫܡܲܝܵܐ ܘܐܲܪܥܵܐ ܘܥܸܠܵܝܹ̈ܐ ܘܬܲܚ̈ܬܵܝܹܐ ܕܝܼܠܹܗ ܐܸܢܘܿܢ<EOS>ܘܗ̤ܘ ܐܲܚܝܼܕܼ ܘܲܡܕܲܒܲܪ ܘܲܡܢܲܛܲܪ ܠܗܘܿܢ<EOS> ܥ̇ܒܼܵܕܼܝ ܕܹܝܢ ܐܝܼܬܼܵܘܗܝ ܕܲܕܠܵܐ ܫܲܠܘܵܐ<EOS>ܐܲܤܸܩ ܬܸܫܒܿܘܿܚܬܼܵܐ ܘܐܸܦܪܘܿܥ ܬܵܘܕܝܼܬܼܵܐ ܠܐܲܠܵܗܵܐ ܥܵܒܼ̇ܘܿܕܲܢ ܘܲܡܦܲܪܢܤܵܢܲܢ ܗܵܘ̇<EOS>ܕܲܒܼܪܵܢ ܒܨܲܠܡܹܗ ܘܲܩܪܵܬ ܒܲܕܼܡܘܼܬܹܗ ܘܦܲܪܩܲܢ ܒܝܼܚܝܼܕܹܗ ܕܲܠ̣ܒܸܫ ܦܲܓܼܪܲܢ ܘܝܲܗ̣̄ܒܼ<EOS>ܠܲܢ ܝܼܕܲܥܬܼܵܐ ܘܤܘܼܟܵܠܑܵܐ ܕܠܵܐ ܢܸܚܫܘܿܒܼ ܐܲܠܵܗܹ̈ܐ ܠܒܸܪ̈ܝܵܬܼܵܐ ܘܠܵܐ ܢܸܬܸܿܠ<EOS>ܤܸܓܼܕܬܼܵܐ ܕܠܹܗ ܒܲܠܚܘܿܕܼܵܘܗܝ ܡܸܬܿܬܿܚܝܼܒܼܵܐ ܠܒܸܪ̈ܝܵܬܼܵܐ ܕܡܸܢܹܗ ܗ̤ܘܲܝ̈<EOS>ܘܐܸܬܿܬܲܩܲܢ ܐܲܟܼܘܵܬܼܟܼܘܿܢ ܚܲܢ̈ܦܹܐ ܛܵܥܲܝ̈ܐ<EOS> ܘܟܲܕܼ ܫܡܲܥ̣ ܩܲܪܕܵܓܼ ܐܸܬܼܚܲܡܲܬܼ ܛܵܒܼ<EOS>ܘܲܦ̣ܩܲܕܼ ܕܢܸܡܚܘܿܢܵܝܗܝ ܠܩܲܕܿܝܼܫܵܐ ܥܲܠ ܦܘܼܡܹܗ<EOS> ܟܲܕܼ ܕܹܝܢ ܛܘܼܒܼܵܢܵܐ ܥܲܒܼܕܝܼܫܘܿܥ<EOS>ܡܲܪܝܼܪܵܐܝܼܬܼ ܒܵܠܲܥ̇̄ ܗ̄ܘ̣ܵܐ ܥܲܝܢܵܘ̈ܗܝ ܒܲܡܫܲܝܵܐ ܚܵܝܪ̈ܵܢ ܗ̣̄ܘܲܝ̈<EOS> ܘܟܲܤܝܵܐܝܼܬܼ<EOS>ܠܐܲܠܵܗܵܐ ܡܨܲܠܸܐ ܗ̄ܘ̣ܵܐ ܕܢܸܓܼܡܘܿܪ ܒܲܥ̇ܒܼܵܕܵܐ ܗܵܘ̇ ܡܸܕܸܿܡ ܕܐܸܡ݂ܲܪ ܠܹܗ ܒܓܸܠܝܵܢܵܐ<EOS>ܘܐܸܡ݂ܪ ܠܹܗ ܩܲܪܕܵܓܼ ܙܥܝܼܦܵܐܝܼܬܼ ܠܡܵܢܵܐ ܩܵܪܹܐ ܐܲܢ̄ܬܿ ܠܲܢ ܤܵܓܼܕܲܝ̈<EOS>ܠܒܸܪ̈ܝܵܬܼܵܐ ܐܘܿ ܤܵܒܼܵܐ ܤܲܟܼܠܵܐ؟ ܛܘܼܒܼܵܢܵܐ ܕܹܝܢ ܥܲܒܼܝܼܫܘܿܥ ܫܬܸܩ̣ ܘܠܵܐ ܦܲܢ̣ܝܼ<EOS>ܠܹܗ ܦܸܬܼܓܼܵܡܵܐ<EOS> ܘܐܸܡ݂ܲܪ ܠܹܗ ܩܲܪܕܵܓܼ ܠܵܐ ܡܦܲܢܸܐ ܐܲܢ̄ܬܿ ܠܝܼ ܦܸܬܼܓܼܵܡܵܐ؟ ܠܵܐ<EOS>ܝܵܕܲܥ̇ ܐܲܢ̄ܬܿ ܕܥܲܠ ܡܵܘܬܵܟܼ ܘܥܲܠ ܚܲܝܲܝ̈ܟ ܫܲܠܝܼܛ ܐ̄ܢܵܐ؟ ܛܘܼܒܼܵܢܵܐ ܕܹܝܢ ܥܲܒܼܕܝܼܫܘܿܥ<EOS>ܐܸܡ݂ܲܪ ܠܹܗ ܤܵܒܼ̇ܪ ܐ̄ܢܵܐ ܡܵܪܝ ܕܗܵܘ̇ ܕܥܲܠ ܦܘܼܡܹܗ ܡܵܚܹ̇ܝܢ ܠܹܗ ܗܵܕܹܐ ܡܲܠܦܝܼܢ ܠܹܗ<EOS>ܕܠܵܐ ܙܵܕܹܩ ܠܹܗ ܕܲܢܡܲܠܸܠ ܘܡܸܛܠ ܗܵܕܹܐ ܠܵܐ ܦܲܢܝܼ̇ܬܼ ܦܸܬܼܓܼܵܡܵܐ ܠܪܲܒܿܘܼܬܼܵܟܼ<EOS> ܗܵܝ̇<EOS>ܕܹܝܢ ܕܐܸܡܲܪܬܿ ܕܥܲܠ ܡܵܘܬܝ ܘܥܲܠ ܚܲܝܲܝ̈ ܫܲܠܝܼܛ ܐܲܢ̄ܬܿ ܠܵܐ ܫܲܪܝܼܪܵܐ<EOS> ܠܵܟܼ ܐܝܼܬܼ<EOS>ܠܵܟܼ ܫܘܼܠܛܵܢܵܐ ܕܬܸܩܛܘܿܠ ܦܲܓܼܪܵܐ ܘܗܵܢܵܐ ܠܵܘ ܡܵܘܬܵܐ ܚܫܝܼܒܼ ܠܲܢ ܥܲܒܼܕܵܘ̈ܗܝ<EOS>ܕܲܡܫܝܼܚܵܐ ܘܤܵܓܼܘܿ݁ܕܼܵܘ̈ܗܝ ܕܲܨܠܝܼܒܼܵܐ ܐܸܠܵܐ ܚܲܝܹ̈ܐ ܫܲܪܝܼܪܹ̈ܐ ܘܠܵܐ ܡܵܝ̈ܘܿܬܹܐ<EOS> ܥܲܠ<EOS>ܢܲܦܫܝ ܕܹܝܢ ܘܥܲܠ ܚܲܝܲܝ̈ ܕܒܲܡܫܝܼܚܵܐ ܐܵܦ ܠܵܐ ܚܲܕܼ ܫܘܼܠܛܵܢܵܐ ܐܝܼܬܼ ܠܵܟܼ<EOS> ܘܠܲܢ ܡܵܪܲܢ<EOS>ܠܲܒܸܒܼ ܘܦܲܩܸܕܼ ܒܲܤܒܲܤܬܹܗ ܟܲܕܼ ܐܵܡܲ݁ܪ ܕܠܵܐ ܬܸܕܚܠܘܼܢ ܡ̣ܢ ܐܲܝܠܹܝܢ ܕܩܵܛ̇ܠܝܼܢ<EOS>ܦܲܓܼܪܵܐ ܢܲܦܫܵܐ ܕܹܝܢ ܠܵܐ ܡܸܫܟܿܚܝܼܢ ܠܡܸܩܛܲܠ ܕܚܲܠܘ ܕܹܝܢ ܡܹܢܝ ܕܡܸܫܟܲܚ ܐ̄ܢܵܐ<EOS>ܕܲܠܢܲܦܫܵܐ ܘܲܠܦܲܓܼܪܵܐ ܐܵܘܒܸܕܼ ܒܓܹܗܲܢܵܐ<EOS> ܒܪܲܡ ܐܸܢ ܨܵܒܹܐ ܐܲܢ̄ܬܿ ܕܐܹܡܲܠܸܠ ܥܲܡܵܟܼ<EOS>ܐܲܢܝܼܚ ܪܘܼܓܼܙܵܟܼ ܘܫܲܝܸܢ ܢܲܦܫܵܟܼ ܘܗܲܒܼ ܠܝܼ ܡܲܫܡܲܥܬܼܵܟܼ ܒܲܤܝܼܡܵܐܝܼܬܼ ܘܲܦܩܘܿܕܼ<EOS>ܕܠܵܐ ܬܘܼܒܼ ܡܸܢܚܘܿܢܵܢܝ<EOS>ܗܵܝܕܹܝܢ ܝܼܡ̣ܵܐ ܠܹܗ ܩܲܪܕܵܓܼ ܟܲܕܼ ܐܵܡܲ݁ܪ ܕܡܲܠܸܠ ܡܸܕܸܿܡ ܕܨܵܒܹ̇ܐ<EOS>ܐܲܢ̄ܬܿ ܘܬܼܘܼܒܼ ܠܲܝܬܿ ܕܲܡܵܚܹ̇ܐ ܠܵܟܼ<EOS> ܩܲܕܿܝܼܫܵܐ ܕܹܝܢ ܥܲܒܼܕܝܼܫܘܿܥ ܥܢ̣ܵܐ ܘܐܸܡ݂ܲܪ ܠܹܗ ܫܵܠܹ̇ܡ ܐܲܢ̄ܬܿ ܠܗܵܕܹܐ ܕܟܼܠ ܕܐܝܼܬܼܝܵܐ ܗ̄ܘ̣ ܘܠܵܐ ܗ̄ܘ̣ܵܐ<EOS>ܥܒܼܝܼܕܵܐ ܗ̣̄ܘ ܗ̤ܘܝܘܼ ܐܲܠܵܗܵܐ ܫܲܪܝܼܪܵܐ؟ ܐܵܡܲ݁ܪ ܠܹܗ ܡܲܪܙܒܼܵܢܵܐ ܐܹܝܢ ܫܵܠܹ̇ܡ<EOS>ܐ̄ܢܵܐ<EOS> ܐܵܡܲ݁ܪ ܠܹܗ ܛܘܼܒܼܵܢܵܐ ܘܡܵܘܕܹܐ ܐܲܢ̄ܬܿ ܕܟܼܠ ܕܲܥܒܼܝܼܕܼܵܐ ܗ̄ܘ̣ ܘܠܵܐ ܗ̄ܘ̣ܵܐ<EOS>ܐܝܼܬܼܝܵܐ ܗ̣̄ܘ ܗܵܘ̇ ܒܪܝܼܬܼܵܐ ܗ̣̄ܘ؟ ܐܵܡܲ݁ܪ ܠܹܗ ܡܲܪܙܒܼܵܢܵܐ ܐܹܝܢ ܗܵܟܲܢܵܐ ܡܵܘܕܹܐ<EOS>ܐ̄ܢܵܐ<EOS> ܘܬܼܘܼܒܼ ܐܸܡ݂ܲܪ ܠܹܗ ܛܘܼܒܼܵܢܵܐ ܘܝܵܕܲܥ̇ ܐܲܢ̄ܬܿ ܕܲܠܒܸܪ̈ܝܵܬܼܵܐ ܠܵܐ ܙܵܕܹ̇ܩ<EOS>ܠܡܸܤܓܲܕ ܘܟܼܠ ܕܤܵܓܹ̇ܕܼ ܠܒܸܪ̈ܵܢܬܼܵܐ ܠܐܲܠܵܗܵܐ ܒܵܪܘܿܝܗܹܝܢ ܡܲܪܓܸܿܙ؟ ܐܵܡܲ݁ܪ ܠܹܗ<EOS>ܡܲܪܙܒܼܵܢܵܐ ܐܹܝܢ ܡܵܪܝ ܫܲܪܝܼܪܵܐܝܼܬܼ ܐܸܡ݂ܲܪܬܿ ܘܗܵܟܲܢܵܐ ܐܝܼܬܹܝܗ̇<EOS> ܐܸܠܵܐ ܚܵܘܵܢܝ<EOS>ܡܲܢ̣ܘܼ ܕܤܵܓܹ̇ܕܼ ܠܒܸܪ̈ܝܵܬܼܵܐ؟ ܐܵܡܲ݁ܪ ܠܹܗ ܛܘܼܒܼܵܢܵܐ ܐܲܢ̄ܬܿ ܘܟܼܠܗܘܿܢ ܚܲܢ̈ܦܹܐ<EOS>ܚܲܒܼܪ̈ܲܝܟ ܠܒܸܪ̈ܝܵܬܼܵܐ ܤܵܓܼ̇ܕܲܝܢ ܐܢ̄ܬܿܘܼܿܢ<EOS> ܐܵܡܲ݁ܪ ܠܹܗ ܡܲܪܙܒܼܵܢܵܐ ܐܸܢ ܬܚܵܘܹܝܢܝ<EOS>ܕܲܠܒܸܪ̈ܝܵܬܼܵܐ ܤܵܓܹ̇ܕܼ ܐ̄ܢܵܐ ܘܠܲܐܠܵܗܵܐ ܡܲܪܓܸܙܢܵܐ ܚܲܕܼܝܵܐܝܼܬܼ ܫܵܠܹ̇ܡ ܐ̄ܢܵܐ ܠܵܟܼ<EOS>ܘܒܼܵܬܲܪ ܝܘܼܠܦܵܢܵܟܼ ܐܸܬܸܐ ܘܛܲܝܒܿܘܼܬܼܵܐ ܪܹܫܵܝܬܼܵܐ ܠܵܟܼ ܚܵܫܹ̇ܒܼ ܐ̄ܢܵܐ<EOS> ܐܸܢ ܕܹܝܢ<EOS>ܠܵܐ ܬܚܵܘܹܝܢܝ ܕܲܥ ܘܲܚܙܝܼ ܕܡܨܲܥܵܪܘܼ ܡܨܲܥܲܪ ܐܲܢ̄ܬܿ ܠܝܼ<EOS> ܐܵܡܲ݁ܪ ܠܹܗ ܛܘܼܒܼܵܢܵܐ ܠܵܐ<EOS>ܤܵܓܹ̇ܕܼ ܐܲܢ̄ܬܿ ܠܫܸܡܫܵܐ ܘܲܠܤܲܗܪܵܐ ܘܲܠܢܘܼܪܵܐ ܘܲܠܡܲܝ̈ܵܐ ܘܠܵܐܲܐܲܪ ܘܠܲܐܪܥܵܐ<EOS>ܘܐܲܠܵܗܹ̈ܐ ܘܐܲܠܵܗ̈ܬܼܵܐ ܩܵܪܹܐ ܐܲܢ̄ܬܿ ܠܗܘܿܢ؟ ܐܵܡܲ݁ܪ ܠܹܗ ܩܲܪܕܵܓܼ ܐܹܝܢ ܤܵܓܹ̇ܕܼ ܐ̄ܢܵܐ<EOS>ܠܗܘܿܢ ܡܸܛܠ ܕܐܝܼܬܼܿܝܹ̈ܐ ܐܸܢܘܿܢ ܘܠܵܘ ܥܒܼܝܼ̈ܕܹܐ<EOS> ܐܵܡܲ݁ܪ ܠܹܗ ܛܘܼܒܼܵܢܵܐ ܡ̣ܢ ܐܲܝܟܵܐ<EOS>ܐܵܪܵܐ ܐܸܫܟܲܚܬܿܘܿܢ ܕܢܲܗܝܼܪܹ̈ܐ ܐܝܼܬܼܝܹ̈ܐ ܐܸܢܘܿܢ ܘܠܵܘ ܥܒܝܼܝܼ̈ܕܹܐ؟ ܐܵܡܲ݁ܪ ܠܹܗ<EOS>ܩܲܪܕܵܓܼ ܡ̣ܢ ܪ̈ܲܗܛܗܘܿܢ ܐܲܡܝܼܢܵܐ ܘܡܸܛܠ ܠܵܐ ܫܘܼܚܠܵܦܵܐ ܕܲܟܼܝܵܢܗܘܿܢ ܘܡ̣ܢ ܗܵܝ ܕܲܡܟܲܬܿܪܝܼܢ ܒܚܲܝܠܵܐ ܕܲܟܼܝܵܢܗܘܿܢ ܘܠܵܐ ܡܸܫܬܲܚܠܦܝܼܢ ܐܲܝܟܼ ܫܲܪܟܵܐ<EOS>ܘܲܠܥܸܠ ܒܪܵܘܡܵܐ ܤܝܼܡܝܼܢ<EOS> ܐܵܡܲ݁ܪ ܠܹܗ ܛܘܼܒܼܵܢܵܐ ܗܵܠܹܝܢ ܕܐܸܡ݂ܲܪܬܿ ܒܬܼܘܼܩܵܢܗܘܿܢ<EOS>ܗ̣̄ܘ ܫܩܲܠ̣ܘ ܡ̣ܢ ܒܵܪܘܿܝܗܘܿܢ ܘܠܵܘ ܩܘܼܠܵܤܵܐ ܗ̣̄ܘ ܕܝܵܬܼܗܘܿܢ<EOS> ܕܠܵܘ ܕܹܝܢ ܐܝܼܬܝܹ̈ܐ<EOS>ܐܸܢܘܿܢ ܝܼܕܼܝܼܥܵܐ ܡ̣ܢ ܗܵܝ̇ ܕܐܵܦܠܵܐ ܚܝܹ̈ܐ ܐܸܢܘܿܢ<EOS> ܘܐܸܢ ܐܵܡܲ݁ܪ ܐܲܢ̄ܬܿ ܕܚܲܝܹ̈ܐ<EOS>ܐܸܢܘܿܢ ܐܹܫܲܠܵܟܼ ܦܲܢܵܐ ܠܝܼ ܐܲܝܠܹܝܢ ܟܲܝ ܚܲܝܹ̈ܐ ܩܢܹܝܢ؟ ܕܚܲܝܵܘ̈ܬܼܵܐ ܐܵܘ<EOS>ܕܲܡܠܝܼ̈ܠܹܐ؟ ܐܸܢ ܚܲܝܹ̈ܐ ܕܚܲܝ̈ܘܵܬܼܵܐ ܩܢܹܝܢ ܠܡܵܢܵܐ ܠܵܐ ܡܸܤܬܲܝܒܿܪܝܼܢ ܐܲܝܟܼ<EOS>ܚܲܝ̈ܘܵܬܼܵܐ؟ ܐܵܘ ܕܲܠܡܵܐ ܡܠܝܼ̈ܠܹܐ ܐܸܢܘܿܢ ܘܦܵܪ̈ܘܿܫܹܐ؟ ܘܐܸܢ ܡܠܝܼ̈ܠܹܐ ܘܦܵܪ̈ܘܿܫܹܐ<EOS>ܐܵܡܲ݁ܪ ܐܲܢ̄ܬܿ ܠܗܘܿܢ ܘܐܲܝܟܲܢ ܠܵܐ ܩܵܦ̇ܤܝܼܢ ܒܲܙܒܲܢ ܚܲܡܝܼܡܘܼܬܼܗܘܿܢ ܘܢܵܚܝܼ̇ܢ ܡ̣ܢ<EOS>ܡܲܪܕܝܼܬܼܗܘܿܢ؟ ܐܸܠܘܼ ܓܹܝܪ ܡܠܝܼܠܵܐ ܗ̄ܘ̣ܵܐ ܫܸܡܫܵܐ ܒܤܲܬܼܘܵܐ ܡܒܲܛܸܠ ܗ̄ܘ̣ܵܐ ܠܥܘܼܙܵܐ<EOS>ܕܥܲܪܝܵܐ ܘܲܒܼܩܲܝܛܵܐ ܠܵܐ ܡܲܤܓܸܐ ܗ̄ܘ̣ܵܐ ܚܲܡܝܼܡܘܼܬܹܗ ܘܒܲܐܬܼܪܵܐ ܕܩܲܪܝܼܪ ܡ̣ܢ ܚܲܒܼܪܹܗ<EOS>ܡܫܲܝܸܢ ܗ̄ܘ̣ܵܐ ܘܐܲܝܟܵܐ ܕܚܲܡܝܼܡ ܩܵܦܹ̇ܣ ܗ̄ܘ̣ܵܐ ܙܲܠܝܼܩܵܘ̈ܗܝ ܘܲܒܼܪܲܗܛܹܗ ܐܲܡܝܼܢܵܐ<EOS>ܠܵܐܹ̇ܐ ܗ̄ܘ̣ܵܐ ܘܚܵܐܹ̇ܫ<EOS> ܟܠ ܓܹܝܪ ܕܚܲܝ ܘܡܸܬܼܚܙܸܐ ܘܡܸܬܿܬܿܙܝܼܥ ܡ̣ܢ ܵܬܹܗ ܗܵܢܵܐ ܐܵܦ<EOS>ܠܵܐܹ̇ܐ<EOS> ܘܟܼܠ ܕܠܵܐ ܚܲܝ ܘܠܵܐ ܠܵܐܹ̇ܐ ܗܵܢܵܐ ܡ̣ܢ ܐ̄ܚܪܹܢܵܐ ܡܸܬܿܬܿܙܝܼܥ<EOS> ܟܹܐܦܵܐ ܘܓܹܐܪܵܐ<EOS>ܘܥܵܓܹܠܬܼܵܐ ܡ̣ܢ ܐ̄ܚܪ̈ܵܢܹܐ ܡܸܬܿܬܿܙܝܼܥܝܼܢ ܘܠܵܐ ܠܵܐܹ̇ܝܢ ܡܸܛܠ ܕܐܵܦ ܠܵܐ ܚܲܝܼܢ<EOS>ܘܦܵܪܲܚܬܼܵܐ ܘܚܲܝ̈ܘܵܬܼܵܐ ܡ̣ܢ ܝܵܬܼܗܹܝܢ ܡܸܬܿܬܿܙܝܼ̈ܥܵܢ ܘܠܵܐܝ̈ܢ ܡܸܛܠ<EOS>ܕܐܵܦ ܚܲܝ̈ܢ<EOS> ܐܸܬ ܗܵܟܹܝܠ ܡ̣ܢ ܝܵܬܼܗܘܿܢ ܡܸܬܿܬܿܙܝܼܥܝܼܢ ܢܲܗܝܼܪܹ̈ܐ ܥܲܡ ܐܸܤܛܘܼ̈ܟܼܤܹܐ<EOS>ܐܵܦ ܠܵܐܹ̇ܝܢ ܘܚܵܐܫܝܼܢ ܡܸܛܠ ܕܡܸܬܼܚܲܙܝܵܢܹ̈ܐ ܐܸܢܘܿܢ<EOS> ܐܸܠܵܐ ܡܸܛܠ ܕܠܵܘ ܡ̣ܢ ܝܵܬܼܗܘܿܢ<EOS>ܡܸܬܿܬܿܙܥܝܼܢ ܐܲܝܟܼ ܕܐܵܦ ܓܲܠܝܵܐ ܗ̣̄ܝ ܕܚܲܪ̈ܫܹܐ ܐܸܢܘܿܢ ܘܲܕܼܠܵܐ ܢܦܸܫ ܘܡܸܛܠ ܗܵܕܹܐ<EOS>ܠܵܐ ܠܐܹ̇ܝܢ<EOS> ܘܲܒܼܚܲܝܵܐ ܕܲܐ̄ܚܪ̈ܵܢܹܐ ܡܸܬܿܬܿܙܝܼܥܝܼܢ ܒܲܕܼܡܘܼܬܼ ܟܹܐܦܵܐ ܘܓܹܐܪܵܐ<EOS>ܘܥܵܓܹܠܝܵܬܼܵܐ<EOS> ܗܵܢ̇ܘܿܢ ܡ̇ܢ ܡ̣ܢ ܐܲܠܵܗܵܐ ܡܸܬܿܬܿܙܝܼܥܝܼܢ ܗܵܢܵܘ ܕܹܝܢ ܢܲܗܝܼܪܹ̈ܐ<EOS>ܘܐܸܤܛܘܼ̈ܟܼܤܹܐ ܗܵܠܹܝܢ ܕܹܝܢ ܡܸܢܲܢ ܗܵܢܵܘ ܕܹܝܢ ܟܹܐܦܵܐ ܘܓܹܐܪܵܐ ܘܫܲܪܟܵܐ<EOS>ܐܵܡܲ݁ܪ ܠܹܗ ܡܲܪܙܒܼܵܢܵܐ ܘܲܠܡܵܢܵܐ ܝܲܬܿܝܼܪ ܡ̣ܢ ܗܵܠܹܝܢ ܕܒܲܐܪܥܵܐ ܩܢܹܝܢ<EOS>ܙܵܘܥܵܐ ܐܲܡܝܼܢܵܐ ܘܢܘܼܗܪܵܐ ܘܚܲܝܠܵܐ ܕܲܡܒܲܪܲܝ ܡ̣ܢ ܫܘܼܚܠܵܦܵܐ ܘܚܘܼܒܵܠܵܐ ܘܥܘܼܘܵܟܼܵܐ؟<EOS>ܐܵܡܲ݁ܪ ܠܹܗ ܛܘܼܒܼܵܢܵܐ ܡܸܛܠ ܕܗܸܢܘ̣ܿܢ ܒܛܲܟܼܤܵܐ ܐܸܢܘܿܢ ܕܗܲܕܸܵܡܹ̈ܐ ܡܵܪ̈ܵܢܵܝܹܐ<EOS>ܕܲܒܼܓܼܘܼܫܡܵܐ ܐܲܝܟܼ ܡܘܼܚܵܐ ܘܠܸܒܵܐ ܘܟܒܼܕܵܐ<EOS> ܐܲܟܼܙܢܵܐ ܕܐܸܢ ܡܪܝܼܡ ܐ̄ܢܵܫ ܡ̣ܢ ܓܘܼܫܡܵܐ<EOS>ܛܸܦܪܵܐ ܐܵܘ ܤܲܥܪܵܐ ܐܵܘ ܫܸܢܵܐ ܚܘܼܤܪܵܢܵܐ ܗ̣̄ܘ ܡܢܵܬܼܵܢܵܝܵܐ<EOS> ܐܸܢ ܕܹܝܢ ܡܪܝܼܡ ܐ̄ܢܵܫ<EOS>ܠܡܘܼܚܵܐ ܐܵܘ ܠܠܸܒܵܐ ܐܵܘ ܠܟܲܒܼܕܵܐ ܥܲܡ ܕܐܲܝܟܼ ܗܵܠܹܝܢ ܐܲܒܼܕܵܢܵܐ ܗ̣̄ܘ ܕܟܼܠܵܗ̇<EOS>ܚܲܝܘܼܬܼܵܐ<EOS> ܗܵܟܲܢܵܐ ܐܸܢ ܐܵܒܼܕܵܐ ܚܕܼܵܐ ܡ̣ܢ ܗܵܠܹܝܢ ܕܲܡ̈ܢܵܘܵܬܼܵܐ ܐܸܢܹܝܢ ܙܥܘܿܪ̈ܝܵܬܼܵܐ<EOS>ܕܩܘܼܝܵܡܹܗ ܕܗܵܠܡܵܐ ܐܲܝܟܼ ܚܲܝܵܘ̈ܬܼܵܐ ܘܙܲܪ݁ܥܹܐ ܚܘܼܤܪܵܢܵܐ ܗ̣̄ܘ ܡܢܵܬܼܵܢܵܝܵܐ<EOS> ܐܸܢ<EOS>ܕܹܝܢ ܫܵܒܹ̇ܩ ܗ̄ܘ̣ܵܐ ܒܵܪܘܿܝܵܐ ܕܢܲܗܝܼܪܹ̈ܐ ܢܹܐܒܼܕܿܘܼܢ ܚܘܼܒܵܠܵܐ ܗܵܘܹ̇ܐ ܗ̄ܘ̣ܵܐ<EOS>ܕܥܵܠܡܵܐ ܟ̱ܠܹܗ ܢܲܗܝܼܪܹ̈ܐ ܓܹܝܪ ܚܙܵܩܵܐ ܐܸܢܘܿܢ ܕܟܼܠܹܗ ܓܘܼܫܡܵܐ<EOS>ܕܲܒܼܪܝܼܬܼܵܐ ܗܲܕܵܡܹ̈ܐ ܐܸܢܘܿܢ ܓܹܝܪ ܪܹ̈ܫܵܝܹܐ ܘܥܲܝ̈ܢܹܐ ܘܡܘܼܚܹܗ ܕܥܵܠܡܵܐ<EOS> ܘܡܸܢܗܘܿܢ<EOS>ܐܝܼܬܹܝܗ̇ ܟ̱ܠܵܗ̇ ܚܲܡܝܼܡܘܼܬܼܵܐ ܕܲܒܼܓܼܘܼܫ̈ܡܹܐ ܘܲܒܼܥܸܩܵܪܹ̈ܐ ܘܛܘܼܟܵܤܵܐ ܕܙܲܒܼ̈ܢܹܐ<EOS>ܘܡܸܢܝܵܢܵܐ ܕܲܫ̈ܢܲܝܵܐ ܘܲܕܼܝܲܪ̈ܚܹܐ ܘܲܕܼܫܲܒܹ̈ܐ ܘܲܕܼܝܵܘ̈ܡܵܬܼܵܐ<EOS> ܠܵܘ ܕܹܝܢ ܡ̣ܢ ܝܵܬܼܗܘܿܢ<EOS>ܡܵܪܵܢܵܐܝܼܬܼ ܩܢܹܝܢ ܗܵܠܹܝܢ ܐܸܠܵܐ ܡ̣ܢ ܚܲܠܵܐ ܘܚܸܟܼܡܬܼܵܐ ܕܒܼܵܪܘܿܝܗܘܿܢ ܫܩܲܠ̣ܘ ܟܲܕܼ<EOS>ܠܵܐ ܚܲܝܼܢ ܘܠܵܐ ܪܓܼܝܼܫܝܼܢ<EOS> ܘܐܲܟܼܙܢܵܐ ܕܐܸܢ ܢܸܗܘܘܿܢ ܥܸܤܪܵܐ ܐ̄ܢܵܫܝܼ̈ܢ ܒܚܲܕܼ ܒܲܝܬܼܵܐ<EOS>ܘܚܲܕܼ ܡܸܢܗܘܿܢ ܢܩܲܒܸܿܠ ܢܸܟܼܝܵܢܵܐ ܒܲܚܙܵܬܹܗ ܗ̤ܘ ܒܲܠܚܘܿܕܼܵܘܗܝ ܡܸܬܼܢܲܓܲܕܼ ܒܚܸܘܿܟܼܵܐ<EOS>ܟܲܕܼ ܗܵܢ̇ܘܿܢ ܐܚܪܵܢܹܐ ܡܓܼܗܹܝܢ ܡ̣ܢ ܟܹܐܒܹܐ<EOS> ܐܸܢ ܠܲܫܪܵܓܼܵܐ ܕܲܒܼܓܼܵܘ ܒܲܝܬܼܵܐ ܬܕܲܥܸܟܼ<EOS>ܐܵܘ ܠܬܲܪܥܵܐ ܬܸܤܟܿܘܿܪ ܠܟܼܠܗܘܿܢ ܕܲܒܼܒܲܝܬܼܵܐ ܢܸܤܝܵܢܵܗ̇ ܕܡܲܪܕܘܼܬܼܵܐ ܡܲܕܼܪܸܟܼ<EOS>ܗܵܟܲܢܵܐ ܐܝܼܬܼܵܘܗܝ ܚܘܼܤܪܵܢܵܐ ܕܗܵܠܹܝܢ ܕܫܲܪܟܵܐ ܒܦܸܚܡܵܐ ܕܢܲܗܝܼܪܹ̈ܐ<EOS> ܘܡ̣ܢ ܗܵܕܹܐ<EOS>ܐܸܬܼܚܲܙܝܲܬ̤ ܕܠܵܘ ܐܝܼܬܼܝܹ̈ܐ ܐܸܢܘܿܢ ܢܲܗܝܼܪܹ̈ܐ ܐܸܠܵܐ ܥܒܼܝܼ̈ܕܹܐ ܘܠܵܐ ܚܲܝܹ̈ܐ<EOS>ܐܸܢܘܿܢ ܘܠܵܐ ܪ̈ܵܓܼܘܿܫܹܐ<EOS> ܘܡ̇ܢ ܕܲܠܗܘܿܢ ܤܵܓܹܕ̇ ܠܐܲܠܵܗܵܐ ܒܵܪܘܿܝܗܘܿܢ ܡܲܪܓܸܿܙ<EOS>ܘܗܵܟܲܢܵܐ ܘܐܵܦ ܐܸܤܛܘܼܟܼ̈ܤܹܐ ܐܲܪܥܵܐ ܐܵܡܲ݁ܪܢܵܐ ܘܡܲܝ̈ܵܐ ܘܢܘܼܪܵܐ ܘܐܵܐܲܪ ܥܒܼܝܼ̈ܕܹܐ<EOS>ܐܸܢܘܿܢ ܘܠܵܘ ܚܲܝܹ̈ܐ ܘܠܵܘ ܪ̈ܵܓܼܘܿܫܹܐ<EOS> ܘܐܲܝܟܲܢܵܐ ܢܸܬܼܩܪܘܿܢ ܐܝܼܬܼܝܹ̈ܐ ܗܵܢ̇ܘܿܢ<EOS>ܕܚܲܕܼ ܡ̣ܢ ܚܲܒܼܪܹܗ ܡܸܫܬܿܪܹܝܢ ܘܡܸܬܼܚܲܒܿܠܝܼܢ؟ ܘܟܼܠ ܚܲܕܼ ܡܸܢܗܘܿܢ ܙܵܟܼܘܼܬܹܗ<EOS>ܚܲܝܵܒܼܘܼܬܼܵܐ ܗ̣̄ܝ ܕܲܟܼܢܵܬܹܗ<EOS> ܐܲܪܥܵܐ ܓܹܝܪ ܡܸܫܬܲܪܝܵܐ ܡ̣ܢ ܡܲܝ̈ܵܐ ܘܐܵܦ ܡܸܬܼܓܲܪܦܵܐ<EOS>ܘܡܲܝ̈ܵܐ ܡܸܬܼܒܲܠܥܝܼܢ ܡ̣ܢ ܐܲܪܥܵܐ ܘܐܵܒܼ̇ܕܝܼܢ ܘܡܸܬܿܛܲܠܩܝܼܢ ܐܵܦ ܡ̣ܢ<EOS>ܐܵܐܲܪ<EOS> ܘܢܘܼܪܵܐ ܡܸܬܿܕܲܥܟܵܐ ܡ̣ܢ ܡܲܝ̈ܵܐ ܘܐܵܒܼ̇ܕܵܐ ܘܐܵܐܲܪ ܡܸܬܼܚܒܸܫ ܒܙܸܩܵܐ<EOS>ܘܡܸܫܬܲܠܗܲܒܼ ܡ̣ܢ ܢܲܗܝܼܪܹ̈ܐ ܘܡܸܬܼܡܲܙܓܼܵܐ ܒܹܗ ܤܲܪܝܘܼܬܼܵܐ ܘܡܲܐܝܼܢܘܼܬܼܵܐ<EOS> ܘܤܵܟܼܵܐ<EOS>ܟܠ ܚܲܕܼ ܚܲܕܼ ܡܸܢܗܘܿܢ ܡܸܢܹܗ ܘܠܹܗ ܡܵܘܒܕܵܢܵܐ ܗ̣̄ܘ ܕܟܼܠ ܐܵܦ ܕܚܲܒܼܪܹܗ<EOS> ܘܡܸܫܬܿܪܹܝܢ<EOS>ܘܡܸܫܬܲܚܠܦܝܼܢ ܘܲܤܝܼܩܝܼܢ ܚܲܕܼ ܥܲܠ ܚܕܼ<EOS> ܘܟܼܠ ܕܲܤܢܝܼܩܵܐ ܗ̄ܘ̣ ܗܲܝܘܝܵܐ ܗ̣̄ܘ ܘܟܼܠ<EOS>ܕܠܵܘ ܗܲܝܘܝܵܐ ܗ̣̄ܘ ܠܵܘ ܣܢܝܼܩܵܐ ܗ̣̄ܘ<EOS> ܐܲܟܼܙܢܵܐ ܓܹܝܪ ܕܠܵܐ ܗܲܝܘܝܵܐ ܠܵܐ ܤܝܼܩܵܐ<EOS>ܐܝܼܬܼܵܘܗܝ ܒܟܼܠ ܗܵܟܲܢܵܐ ܓܹܝܪ ܐܵܦ ܟܠ ܕܗܲܘܝܵܐ ܗ̣̄ܘ ܤܢܝܼܩܵܐ<EOS> ܕܲܤܢܝܼ̈ܩܹܐ ܓܹܝܪ<EOS>ܐܝܼܬܲܝܗܘܿܬܢ ܐܸܤܛܘܼܟܼ̈ܤܹܐ ܐܵܦ ܗ̤ܘ ܤܘܼܥܪܵܢܵܐ ܤܵܗܹ̇ܕܼ ܘܲܕܼܠܵܐ ܡܨܼܐ ܟܐ ܚܲܕܼ<EOS>ܡܸܢܗܘܿܢ ܒܸܠܥܵܕ ܡ̣ܢ ܚܲܒܼܪܹܗ ܠܲܡܥܲܕܵܪܘܼ ܠܓܼܵܘܵܐ<EOS> ܐܲܪܥܵܐ ܓܹܝܪ ܤܢܝܼܩܵܐ ܥܲܠ ܡܲܝ̈ܵܐ<EOS>ܠܘܵܬܼ ܡܵܘܥܝܼܬܼܵܐ ܘܡܲܝ̈ܵܐ ܤܢܝܼܩܝܼܢ ܥܲܠ ܐܵܐܲܪ ܕܡܲܤܸܩ ܘܙܵܠܲܚ̈ ܐܸܢܘܿܢ<EOS> ܘܢܘܼܪܵܐ<EOS>ܬܘܼܒܼ ܒܸܠܥܵܕܼ ܡ̣ܢ ܩܲܝ̈ܤܹܐ ܕܡ̣ܢ ܐܲܪܥܵܐ ܘܡܲܝ̈ܵܐ ܘܐܵܐܲܪ ܡܸܬܼܪܲܒܹܿܝܢ ܠܵܐ ܡܸܫܟܿܚܵܐ<EOS>ܕܲܬܼܚܵܘܸܐ ܤܵܥܘܿܪܘܼܬܼܵܗ̇<EOS> ܡܵܕܹܝܢ ܐܸܬܼܚܲܙܝܲܬ̤ ܕܲܤܢܝܼ̈ܩܹܐ ܐܸܢܘܿܢ<EOS> ܘܐܸܢ ܤܢܝܼ̈ܩܹܐ<EOS>ܐܸܢܘܿܢ ܚܲܕ ܥܲܠ ܚܲܕܼ ܘܐܵܦ ܗܘܲܝ̈ܵܐ ܐܸܢܘܿܢ<EOS> ܠܵܐ ܗܲܘܝܵܐ ܓܹܝܪ ܥܲܠ ܝܵܬܹܗ ܤܢܝܼܩ ܘܠܵܐ<EOS>ܥܲܠ ܐ̄ܚܪ̈ܵܢܹܐ<EOS> ܘܠܵܐ ܗܲܘܝܵܐ ܚܲܝܵܐ ܐܝܼܬܼܵܘܗܝ ܐܵܦ ܡܠܝܼܠܵܐ ܐܸܤܛܘܼ̈ܟܼܤܹܐ ܓܹܝܪ ܠܵܐ<EOS>ܚܲܝܹ̈ܐ ܐܝܼܬܲܝܗܘܿܢ ܘܐܵܦ ܠܵܐ ܡܠܝܼܠܹ̈ܿܐ<EOS> ܟܠ ܓܹܝܪ ܕܚܲܝ ܘܡܸܬܼܚܙܹܐ ܡ̣ܢ<EOS>ܝܵܬܹܗ ܡܸܬܿܬܿܙܝܼܥ ܘܚܵܐܹ̇ܫ<EOS> ܐܸܤܛܘܼܟܼ̈ܤܹܐ ܓܹܝܪ ܠܵܘ ܒܲܠܚܘܿܕܼ ܠܵܐ ܡܠܝܼ̈ܠܹܐ<EOS>ܐܝܼܬܲܝܗܘܿܢ ܐܸܠܵܐ ܐܵܦ ܠܵܐ ܚܲܝܹ̈ܐ ܘܠܵܐ ܪ̈ܵܓܼܘܿܫܹܐ ܐܸܢܘܿܢ<EOS> ܠܢܸܨ̈ܒܼܵܬܼܵܐ ܓܹܝܪ ܥܲܡ<EOS>ܚܲܝ̈ܘܵܬܼܵܐ ܐܝܼܬܼ ܚܲܝܹ̈ܐ ܠܢܸܨ̈ܒܼܵܬܼܵܐ ܡ̇ܢ ܕܪ̈ܵܝܒܼܝܵܢ ܘܡܲܦܪ݁ܥܵܢ ܘܲܠܚܲܝ̈ܘܵܬܼܵܐ<EOS>ܡܸܬܿܬܿܙܝܼܥܵܢܘܼܬܼܵܐ ܘܫܘܼܢܵܝܵܐ ܥܲܡ ܦܵܪܘܿܫܘܼܬܼܵܐ ܕܪܸ̈ܓܼܫܹܐ<EOS> ܠܐܸܤܛܘܼ̈ܟܼܤܹܐ ܕܹܝܢ ܘܠܵܐ<EOS>ܚܕܼܵܐ ܡ̣ܢ ܗܵܠܹܝܢ ܐܝܼܬܼ ܐܸܠܵܐ ܫܲܬܿܝܼ̈ܩܹܐ ܐܸܢܘܿܢ ܒܲܕܼܡܘܼܬܼ ܟܹܐܦܹ̈ܐ<EOS> ܘܡ̇ܢ<EOS>ܕܲܠܗܵܠܹܝܢ ܤܵܓܹ̇ܕܼ ܘܐܝܼܬܼܝܹ̈ܐ ܚܵܫܹ̇ܒܼ ܠܗܘܿܢ ܠܐܲܠܵܗܵܐ ܒܵܪܘܿܗܝܘܿܢ ܡܲܪܓܸܿܙ<EOS>ܒܘܵܠܝܼܬܼܵܐ ܡܵܕܹܝܢ ܩܪܹܝ̇ܬܼܟܼܘܿܢ ܤܵܓܼܕܲܝ̈ ܠܒܸܪ̈ܝܵܬܼܵܐ ܘܪ̈ܲܚܝܼܩܲܝ ܡ̣ܢ ܐܲܠܵܗܵܐ<EOS>ܘܟܲܕܼ ܗܵܠܹܝܢ ܫ̣ܡܲܥ ܡܲܪܙܒܼܵܢܵܐ ܐܸܬܼܚܲܡܲܬܼ ܛܵܒܼ ܒܲܕܼܠܵܐ ܫܒܲܩ̣ܬܹܗ ܛܵܥܝܘܼܬܼܵܐ<EOS>ܕܢܸܬܿܛܦܝܼܣ ܠܡܸܠܵܘ̈ܗܝ ܕܛܘܼܒܼܵܢܵܐ<EOS> ܘܲܦ̣ܩܲܕܼ ܥܲܠ ܩܲܕܝܼܫܵܐ ܥܲܒܼܕܝܼܫܘܿܥ ܕܢܸܬܼܐܤܲܪ<EOS>ܒܐܲܤܘܼܪܹ̈ܐ ܩܫܲܝ̈ܵܐ ܘܢܸܬܼܚܒܸܫ ܒܒܲܝܬܼܵܐ ܚܸܫܘܟܼܵܐ<EOS> ܘܢܸܬܼܝܼܗܸܒܼ ܠܹܗ ܡ̣ܢ ܪܲܡܫܵܐ<EOS>ܠܪܲܡܫܵܐ ܠܲܚܡܵܐ ܩܲܠܝܼܠ ܘܡܲܝ̈ܵܐ ܠܵܐ ܢܸܬܿܠܘܼܢ ܠܹܗ<EOS> ܐܸܬܼܐܤܲܪ ܕܹܝܢ ܩܲܕܝܼܫܵܐ<EOS>ܘܐܸܬܼܚ̣ܒܸܫ ܟܲܕܼ ܚܵܕܹ̇ܐ ܗ̄ܘ̣ܵܐ ܘܲܡܙܲܡܲܪ ܘܐܵܡܲܪ ܡܵܪܝܵܐ ܡܥܲܕܪܵܢܝ ܠܵܐ ܐܸܕܚܲܠ<EOS>ܡܵܢܵܐ ܥܵܒܹ̇ܕܼ ܠܝܼ ܒܲܪܢܵܫܵܐ؟<EOS>ܘܲܠܝܵܘܡܵܐ ܐ̄ܚܪܹܢܵܐ ܢܦܲܩ̣ ܗ̄ܘ̣ܵܐ ܡܲܪܙܒܼܵܢܵܐ ܠܢܲܚܫܝܼܪܵܐ ܘܲܠܨܲܝܕܼܵܐ<EOS>ܘܲܡ̣ܬܲܚ ܗ̄ܘ̣ܵܐ ܩܸܫܬܹܗ ܕܢܸܫܕܸܐ ܓܹܐܪܵܐ ܘܲܢܦܲܠ̣ ܩܕܼܵܐ ܪܸ̈ܓܼܠܵܘܗܝ<EOS> ܘܗ̤ܝ ܗܵܕܹܐ<EOS>ܓܸܕܼܫܲܬ̤ ܐܵܦ ܠܦܵܠܚܹ̈ܐ ܕܥܲܡܹܗ<EOS> ܘܟܲܕܼ ܙܲܒܼ̈ܢܵܬܼܵܐ ܤܲܓܿܝܼ̈ܬܼܵܐ ܢܲܤ̣ܝܼܘ ܠܵܐ ܨ̣ܒܼܵܐ<EOS>ܐܵܐܲܪ ܠܡܸܛܥܲܢ ܓܹܐܪܹ̈ܐ ܕܫܵܕܹ̇ܝܢ ܗ̄ܘ̣ܵܘ<EOS> ܘܟܲܕܼ ܗܵܕܹܐ ܗܘ̤ܵܬܼ ܐܸܢܘܿܢ<EOS>ܕܚܸܠ̣ܘ ܕܸܚܠܬܼܵܐ ܪܲܒܿܬܼܵܐ<EOS> ܘܲܥܢ̣ܵܐ ܡܲܪܙܒܼܵܢܵܐ ܘܐܸܡ݂ܲܪ ܠܲܕܼܥܲܡܹܗ ܤܵܒܲܪ̇ ܐ̄ܢܵܐ<EOS>ܕܓܲܒܼܪܵܐ ܗ̣̄ܘ ܕܐܲܠܵܗܵܐ ܤܵܒܼܵܐ ܗܵܘ̇ ܕܐܤܝܼܪ ܠܲܢ<EOS> ܘܒܲܨ̈ܠܵܘܵܬܹܗ ܗܘ̤ܵܬܼ ܬܸܕܼܡܘܼܪܬܵܐ<EOS>ܗܵܕܹܐ ܘܐܸܬܿܬܿܚܸܕܼܘ ܡܵܐܢܲܝ̈ ܙܲܝܢܲܢ ܥܠ ܕܡܲܪܡܲܪܢܵܝܗܝ<EOS> ܘܲܥ̣ܛܲܦ ܡܸܚܕܼܵܐ ܘܥܠ̣<EOS>ܠܒܲܝܬܹܗ ܒܟܲܪܝܘܼܬܼܵܐ ܪܒܿܬܼܵܐ ܘܒܼܵܬܼ ܟܲܕܼ ܠܵܐ ܠܠܸܣ̣ ܘܠܵܐ ܐܸܫ̣ܬܝܼ<EOS> ܘܤܵܡ̣ ܗ̄ܘ̣ܵܐ<EOS>ܒܪܸܥܝܵܢܹܗ ܕܠܥܸܕܵܢ ܨܲܦܪܵܐ ܢܸܫܪܹܝܘܗܝ ܠܛܘܼܒܼܵܢܵܐ ܥܲܒܼܕܝܼܫܘܿܥ<EOS> ܘܲܒܼܦܸܠܓܹܗ ܕܠܸܠܝܵܐ<EOS>ܢܘܼܗܪܵܐ ܪܲܒܵܐ ܘܲܫܒܼܝܼܚܵܐ ܐܸܬܼܡ̣ܠܝܼ ܒܲܝܬܼܵܐ ܕܒܹܗ ܐܲܤܝܼܪ ܗ̄ܘ̣ܵܐ ܛܘܼܒܼܵܢܵܐ<EOS>ܥܲܒܼܕܝܼܫܘܿܥ<EOS> ܘܟܸܢܫܵܐ ܪܲܒܵܐ ܕܪ̈ܘܼܚܵܢܹܐ ܐܬܸܚ̣ܙܝܼܘ ܠܘܵܬܹܗ ܟܲܕܼ ܒܩܵܠܵܐ ܪܵܡܵܐ<EOS>ܡܙܲܡܪܝܼܢ ܗ̄ܘ̣ܵܘ ܘܐܵܡ̇ܪܝܼܢ ܓܥ̣ܵܘ ܙܲܕܝܼ̈ܩܹܐ ܘܡܵܪܝܵܐ ܫܡܲܥ̣ ܐܸܢܘܿܢ ܘܦܲܨܝܼ ܐܸܢܘܿܢ<EOS>ܘܩܲܪܝܼܒܼܘܼ ܡܵܪܝܵܐ ܠܐܲܝܠܹܝܢ ܕܩܵܪܹܝܢ ܠܹܗ ܒܩܘܼܫܬܼܵܐ ܘܥܵܒܹ̇ܕܼ ܨܸܒܼܝܵܢܵܐ<EOS>ܕܕܼܵܚ̇ܠܵܘ̈ܗܝ ܫܵܡܲܥ̇ ܒܵܥܘܼܬܼܗܘܿܢ ܘܦܵܪܹܩ ܠܗܘܿܢ<EOS> ܟܲܕܼ ܐܵܦ ܗ̤ܘ ܛܘܼܒܼܵܢܵܐ<EOS>ܥܲܒܼܕܝܼܫܘܿܥ ܥܲܡܗܘܿܢ ܡܙܲܡܲܪ ܗ̄ܘ̣ܵܐ ܟܲܕܼ ܚܵܕܹ̇ܐ<EOS> ܘܕܸܚܠܬܼܵܐ ܪܲܒܿܬܼܵܐ ܢܸܦ̣ܠܲܬ̤ ܥܲܠ<EOS>ܟܠܗܘܿܢ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܚܕܼܵܪ̈ܲܝ ܒܲܝܬܼܵܐ ܕܒܹܗ ܐܲܤܝܼܪ ܗ̄ܘ̣ܵܐ<EOS>ܛܘܼܒܼܵܢܵܐ<EOS> ܘܡܸܚܕܼܵܐ ܬܲܪ̈ܥܹܐ ܟܠܗܘܿܢ ܐܸܬܼܦܬܲܚ̣ܘ ܘܡܲܠܲܐܟܼܵܐ ܕܡܵܪܝܵܐ ܩܪܸܒܼ<EOS>ܠܐܲܤܘܼܪ̈ܵܘܗܝ ܕܛܘܼܒܼܵܢܵܐ ܘܲܢܦܲܠ̣ܘ ܐܲܤܘܼܪܹ̈ܐ ܡ̣ܢ ܐܝܼܕܼܵܘ̈ܗܝ ܘܡ̣ܢ ܪܸ̈ܓܼܠܵܘܗܝ<EOS>ܘܠܲܒܼܟܹܗ ܒܐܕܹܗ ܘܢܲܓܼܕܹܗ ܘܐܲܦ̣ܩܹܗ ܡ̣ܢ ܒܹܝܬܼ ܚܒܼܘܼܫܝܵܐ<EOS> ܘܟܲܕܼ ܐܲܦ̣ܩܹܗ ܠܒܲܪ<EOS>ܫܲܒܼܩܹܗ ܡ̣ܢ ܐܝܼܕܹܗ ܘܐܸܡ݂ܲܪ ܠܹܗ ܬܵܐ ܒܵܬܲܪܝ<EOS> ܘܗ̤ܘ ܐܵܙܹ̇ܠ ܗ̄ܘ̣ܵܐ<EOS>ܩܕܼܵܡܵܘܗܝ ܒܲܠܒܼܘܼ̈ܫܹܐ ܡܲܦܪ̈ܓܹܐ ܥܕܲܡܵܐ ܕܐܲܥ̣ܠܹܗ ܠܲܡܥܲܪܬܹܗ ܘܫܲܒܼܩܹܗ ܘܫܲܢ̣ܝܼ<EOS>ܘܟܲܕܼ ܗܘ̤ܵܐ ܨܲܦܪܵܐ ܦ̣ܩܲܕܼ ܗ̄ܘ̣ܵܐ ܡܲܪܙܒܼܵܢܵܐ ܕܢܸܫܪܘܿܢܵܝܗܝ<EOS>ܠܩܲܕܝܼܫܵܐ ܘܢܲܝܬܘܿܢܵܝܗܝ ܠܲܩܕܼܵܡܵܘܗܝ<EOS> ܘܟܲܕܼ ܦܬܲܚ̣ܘ ܬܲܪ̈ܥܹܐ ܘܥܲܠ̣ܘ ܗܵܢ̇ܘܿܢ<EOS>ܕܐܸܫ̣ܬܲܕܲܪܘ ܐܸܫܟܲܚ̣ܘ ܐܲܤܘܼܪܹ̈ܐ ܟܲܕܼ ܤܝܼܡܝܼܢ ܒܲܠܚܘܿܕܼ ܘܥܸܛܪܵܐ ܕܒܸܤ̈ܡܹܐ ܛܵܒܹ̈ܐ<EOS>ܥܵܛܲ݁ܪ ܗ̄ܘ̣ܵܐ ܒܟܼܠܹܗ ܒܲܝܬܼܵܐ<EOS> ܘܟܲܕܼ ܒܥ̣ܵܐܘܼܗܝ ܠܛܘܼܒܼܵܢܵܐ ܘܠܵܐ ܐܸܫܟܿܚ̣ܘܼܗܝ<EOS>ܬܲܡܗ̣ܘ ܘܲܗܘ̤ܵܘ ܒܕܼܚܠܬܼܵܐ ܪܲܒܿܬܼܵܐ<EOS> ܘܲܪܗܸܛ̣ܘ ܡܤܲܪܗܒܼܵܐܝܼܬܼ ܘܐܵܘܕܲܥ̣ܘ ܠܡܲܪܙܒܼܵܢܵܐ<EOS>ܟܲܕܼ ܐܵܡ̇ܪܝܼܢ ܐܸܙܲܠ̣ܘ ܡܵܪܝ ܐܲܝܟܼ ܕܲܦܩܲܕܬܿ ܘܐܸܫܟܲܚ̣ܢ ܬܲܪ̈ܥܹܐ ܕܐܲܚܝܼܕܝܼܢ<EOS>ܘܲܦܬܲܚ̣ܢ ܘܥܲܠ̣ܢ ܘܐܸܫܟܲܚ̣ܢ ܐܲܤܘܼܪܹ̈ܐ ܗܵܠܹܝܢ ܟܲܕܼ ܤܝܼܡܝܼܢ ܘܒܲܝܵܬܼܵܐ ܟܲܕܼ ܡܠܸܐ<EOS>ܗ̄ܘ̣ܵܐ ܥܸܛܪܵܐ ܕܗܹܪ̈ܘܿܡܹܐ ܠܓܲܒܼܪܵܐ ܕܹܝܢ ܠܵܐ ܐܸܫܟܲܚ̣ܢܵܝܗܝ<EOS> ܘܟܲܕܼ ܗܵܠܹܝܢ ܫ̣ܡܲܥ<EOS>ܡܲܪܙܒܼܵܢܵܐ ܒܕܚܠܬܼܵܐ ܪܲܒܿܬܼܵܐ ܘܲܒܼܟܲܪܝܘܼܬܼܵܐ ܢܦܲܠ̣ ܗ̄ܘ̣ܵܐ ܘܡܵܚܹ̇ܐ ܗ̄ܘ̣ܵܐ ܥܲܠ<EOS>ܐܲܦܵܘ̈ܗܝ ܘܒܼܵܟܹ̇ܐ ܗ̄ܘ̣ܵܐ ܡܲܪܝܼܪܵܐܝܼܬܼ ܘܐܵܡܲ݁ܪ ܘܵܝ ܠܝܼ ܘܵܝ ܠܝܼ ܘܵܝ ܠܝܼ<EOS>ܕܫܸܚܩܹ̇ܬܼ ܠܓܲܒܼܪܵܐ ܕܐܲܠܵܥܗܵܐ ܫܲܪܝܼܪܵܐܝܼܬܼ ܕܪܲܒܿ ܗ̣̄ܘ ܐܲܠܵܗܗܘܿܢ ܕܲܟܼܪܸ̈ܤܛܝܵܢܹܐ<EOS>ܘܗ̤ܘܝܘ ܐܲܠܵܗܵܐ ܫܲܪܝܼܪܵܐ ܕܲܥ̣ܒܲܕܼ ܫܡܲܝܵܐ ܘܐܲܪܥܵܐ ܘܟܼܠ ܕܲܒܼܗܘܿܢ ܘܠܲܝܬܿ ܐܲܠܵܗ<EOS>ܐ̄ܚܪܹܝܢ ܠܒܲܪ ܡܸܢܹܗ<EOS>ܘܡܸܚܕܼܵܐ ܩܵܡ̣ ܥܲܠ̣ ܠܩܲܝܛܘܿܢܵܐ ܘܲܤ̣ܪܲܛ ܠܹܗ ܒܐܸܤܬܼܵܐ ܡܲܕܼܢܚܵܝܬܼܵܐ<EOS>ܐܵܬ̤ܵܐ ܕܲܨܠܝܼܒܼܵܐ ܘܲܢܦܲܠ̣ ܥܲܠ ܐܲܦܵܘ̈ܗܝ ܥܲܠ ܐܲܪܥܵܐ ܘܲܡܨܲܠܸܐ ܗ̄ܘ̣ܵܐ ܩܕܼܵܡܵܘܗܝ<EOS>ܘܐܵܡܲ݁ܪ ܡܫܝܼܚܵܐ ܐܲܠܵܗܗܘܿܢ ܕܲܟܼܪܸ̈ܤܛܝܵܢܹܐ ܥܢܝܼܢܝ ܘܲܒܼܥܝܼܢܝ ܘܠܵܐ<EOS>ܬܲܤܠܹܝܢܝ<EOS> ܘܐܲܫܘܵܢܝ ܕܐܸܬܼܡܢܸܐ ܒܤܵܓܼ̇ܘܿܕܲܝ̈ܟ ܘܐܸܬܼܪܫܸܡ ܒܪܘܼܫܡܵܐ ܩܲܕܝܼܫܵܐ<EOS> ܐܸܢܵܐ<EOS>ܕܹܝܢ ܗܲܝܡܢܹ̇ܬܼ ܘܐܵܘܕܝܼ̇ܬܼ ܘܡܵܘܕܸܢܵܐ ܕܐܲܢ̄ܬܿ ܐܲܢ̄ܬܿ ܐܲܠܵܗܵܐ ܫܲܪܝܼܪܵܐ ܐܲܝܟܼ<EOS>ܕܡܵܘܕܹܝܢ ܘܡܲܠܦܝܼܢ ܤܵܓܼܘܿܕܲܝ̈ܟ ܟܪܸ̈ܤܛܝܵܢܹܐ<EOS> ܐܸܢܗ̤ܘ ܗܵܟܹܝܠ ܕܒܲܪ ܐ̄ܢܵܫܵܐ ܗ̄ܘ̣ܵܐ<EOS>ܗܵܘ̇ ܕܐܸܬܼܚ̣ܙܝܼ ܠܝܼ ܒܐܸܤܟܹܡܵܐ ܕܒܲܪܢܵܫܵܐ ܘܡܲܠܸܠ̣ ܥܲܡܝ ܒܲܫܡܵܟܼ ܘܐܸܢܵܐ ܒܠܵܐ<EOS>ܝܼܕܲܥܬܼܝ ܡܲܪܡܲܪܬܹܗ ܐܲܫܘܵܢܝ ܡܵܪܝ ܕܐܸܚܙܹܝܘܗܝ ܡܸܢܕܪܹܫ ܘܐܸܫܐܲܠ ܡܸܢܹܗ ܫܙܼܒܼܩܵܢܵܐ<EOS>ܕܤܲܟܼ̈ܠܘܵܬܼܝ ܘܒܼܐܝܼܕܼܵܘ̈ܗܝ ܐܸܬܼܩܲܪܲܒܼ ܠܝܼܕܲܥܬܼܵܟܼ ܘܲܠܒܲܝܬܵܝܘܼܬܼܵܟܼ<EOS> ܘܐܸܢ ܚܲܕܼ<EOS>ܡ̣ܢ ܡܲܠܲܐܟܲܝ̈ܟ ܩܲܕܝܼ̈ܫܹܐ ܐܝܼܬܼܵܘܗܝ ܗ̄ܘ̣ܵܐ ܗܵܘ̇ ܕܐܸܬܼܚ̣ܙܝܼ ܠܝܼ ܒܐܸܤܟܹܡܵܐ<EOS>ܕܒܲܪܢܵܫܵܐ ܢܸܬܼܚܙܸܐ ܠܝܼ ܡܸܢܕܪܹܫ ܘܢܲܠܦܲܢܝ ܡܸܕܸܿܡ ܕܙܵܕܹ̇ܩ ܠܝܼ ܠܡܸܥܒܲܕܼ<EOS> ܘܡܸܚܕܼܵܐ<EOS>ܕܫܲܠܸܡ̣ ܨܠܘܿܬܹܗ ܘܲܚ̣ܬܲܡ ܢܲܦܫܹܗ ܒܐܵܬ̤ܵܐ ܕܲܨܠܝܼܒܼܵܐ ܗܵܐ ܩܵܠܵܐ ܗܲܢܝܼܵܐܐ<EOS>ܘܪܲܟܿܝܼܟܼܵܐ ܐܸܫܬܲܡܲܥ̣ ܠܹܗ ܕܐܵܡܲ݁ܪ ܟܠ ܓܹܝܪ ܕܫܵܐܹ̇̄ܠ ܢܵܤܹ̇ܒܼ ܘܲܕܼܒܼܵܥܹ̇̄ܐ<EOS>ܡܸܫܟܲܚ ܘܠܲܐܝܢܵܐ ܕܢܵܩܹ̇ܫ ܡܸܬܼܦܬܲܚ ܠܹܗ<EOS> ܘܟܲܕܼ ܫܡܲܥ̣ ܗ̄ܘ̣ܵܐ ܩܵܠܵܐ ܗܵܘ̇ ܐܸܬܼܒܲܝܲܐ<EOS>ܘܲܚ̣ܕܼܝܼ ܪܵܘܪܒܼܵܐܝܼܬܼ ܘܪܵܘܙܲܬ̤ ܢܲܦܫܹܗ ܘܫܲܒܼܚ̣ ܠܐܲܠܵܗܵܐ<EOS> ܘܲܢܦܲܩ̣ ܘܝܼܬܸܒܼ ܥܲܠ<EOS>ܬܸܫܘܝܼܬܹܗ ܘܩܲܒܸܿܠ̣ ܤܲܝܒܵܪܬܵܐ ܘܐܸܬܼܚܲܝܲܠ̣<EOS> ܡܓܼܘܼܫܵܐ ܕܹܝܢ ܗܵܘ̇ ܕܡܲܓܸܫ ܗ̄ܘ̣ܵܐ ܠܹܗ<EOS>ܟܠ ܐܸܡܲܬܼܝ ܕܠܵܥܹ̇ܣ ܗ̄ܘ̣ܵܐ ܥܲܡ ܐܲܢ̄ܬܿܬܹܗ ܘܥܲܡ ܟܠܗܘܿܢ ܒܢܲܝ̈ ܒܲܝܬܹܗ ܡܸܬܿܕܲܡܪܝܼܢ<EOS>ܗ̄ܘ̣ܵܘ ܘܬܼܵܘܪܝܼܢ ܥܠܵܘܗܝ ܕܟܲܕܼ ܠܵܐ ܡܲܓܸܿܫ ܠܹܗ ܐܵܟܹ̇ܠ ܠܲܚܡܵܐ<EOS> ܠܵܐ<EOS>ܕܹܝܢ ܐ̄ܢܵܫ ܐܲܡ̣ܪܲܚ ܠܲܡܫܲܐܵܠܘܼܬܹܗ ܩܫܸܐ ܗ̄ܘ̣ܵܐ ܓܹܝܪ ܛܵܒܼ ܘܲܙܥܝܼܦ ܥܲܠ ܒܢܲܝ̈<EOS>ܒܲܝܬܹܗ<EOS>ܘܡ̣ܢ ܒܵܬܲܪ ܝܵܘ̈ܡܵܬܼܵܐ ܬܠܵܬܼܵܐ ܐܸܬܼܚ̣ܙܝܼ ܠܹܗ ܒܚܸܙܘܵܐ ܕܠܸܠܝܵܐ<EOS>ܩܲܕܿܝܼܿܫܵܐ ܡܵܪܝ ܜܲܒܼܕܝܼܫܘܿܥ ܟܲܕܼ ܚܵܕܼܵܐ ܘܲܦܨܝܼܚ ܘܐܵܡܲ݁ܪ ܠܹܗ ܒܹܪܝ ܩܲܪܕܵܓܼ ܐܸܢ<EOS>ܒܵܥܹ̇ܐ ܐܲܢ̄ܬܿ ܕܬܸܚܙܹܝܢܝ ܬܵܐ ܠܲܦܠܵܢܝܲܬܼ ܡܥܲܪܬܼܵܐ ܘܬܲܡܵܢ ܡܸܫܟܲܚ ܐܲܢ̄ܬܿ ܠܝܼ<EOS> ܟܲܕܼ<EOS>ܕܹܝܢ ܐܸܬܿܬܿܥܝܼܪ ܡ̣ܢ ܫܸܢܬܹܗ ܚ̣ܕܝܼ ܪܵܘܪܒܼܵܐܝܼܬܼ ܘܪܸܘܙܲܬ̤ ܢܲܦܫܹܗ<EOS> ܘܲܒܼܥܸܕܵܢܵܐ<EOS>ܕܨܲܦܪܵܐ ܩܵܡ̣ ܟܲܕܼ ܚܵܕܹ̇ܐ ܘܫܲܚ̣ܠܸܦ ܡܵܐܢܵܘ̈ܗܝ ܘܐܸܫ̣ܬܲܓܼܢܝܼ<EOS> ܘܲܕܼܒܲܪ ܥܲܡܹܗ<EOS>ܥܲܒܼܕܵܘ̈ܗܝ ܡܗܲܝܡ̈ܢܹܐ ܬܪܹܝܢ ܗܵܢ̇ܘܿܢ ܕܲܬܼܟܼܝܼܠ ܗ̄ܘ̣ܵܐ ܥܠܲܝܗܘܿܢ ܕܢܵܛ̇ܪܝܼܢ ܗ̄ܘ̣ܵܘ<EOS>ܐ̄ܪ̈ܵܙܵܘܗܝ ܗܵܢ̇ܘܿܢ ܕܐܵܦ ܗܸܢ̣ܘܿܢ ܥܲܡܹܗ ܐܸܫ̣ܬܿܘܝܼܘ ܠܡܵܘܗܲܒܼܬܼܵܐ ܕܡܲܥܡܘܿܕܝܼܬܼܵܐ<EOS>ܘܲܪܟܸܒܼ ܘܪܵܕܹܐ ܗ̄ܘ̣ܵܐ ܟܲܕܼ ܚܵܕܹܐ ܠܐܲܬܼܪܵܐ ܕܒܹܝܬܼ ܒܓܼܵܫ ܠܛܘܼܪܵܐ ܕܒܹܗ ܥܵܡܲ݁ܪ<EOS>ܗ̄ܘ̣ܵܐ ܩܲܕܿܝܼܫܵܐ ܥܲܒܼܕܝܼܿܫܘܘܿܥ ܐܲܝܟܵܐ ܕܘܲܥ̣ܕܹܗ ܒܚܸܙܘܵܐ<EOS> ܘܟܲܕܼ ܐܲܪܚܸܩ̣ ܡ̣ܢ<EOS>ܚܸܤܢܹܗ ܐܲܝܟܼ ܡܝܼ̈ܠܹܐ ܚܲܡܫܵܐ ܦܓܲܥ̣ ܒܹܗ ܤܵܛܵܢܵܐ ܒܐܸܤܟܹܡܵܐ ܕܓܲܒܼܪܵܐ ܤܵܒܼܵܐ ܟܲܕܼ<EOS>ܚܲܡܝܲܬܼ ܘܲܟܼܡܝܼܪ ܘܲܠܒܼܝܼܟ ܕܲܩܢܹܗ ܒܫܸܢܵܘ̈ܗܝ ܘܐܵܡܲ݁ܪ ܠܹܗ ܠܐܲܝܟܵܐ ܐܵܙܹ̇ܠ ܐܲܢ̄ܬܿ<EOS>ܕܓܵܠܵܐ ܘܒܼܝܼܫ ܚܲܝܹ̈ܐ؟ ܠܡܵܢܵܐ ܕܓܸܠ̣ܬܿ ܒܝܼ ܘܲܫܒܲܩܬܵܢܝ ܘܐܸܙܲܠ̣ܬܿ ܒܵܬܲܪ ܗܵܘ̇ ܠܝܼܛ<EOS>ܚܸܘܵܪ̈ܵܬܼܵܐ ܬܲܠܡܝܼܕܹܗ ܕܝܼܫܘܿܥ ܗܵܘ̇ ܕܲܙܩܲܦ̣ܘ ܚܲܒܼܪ̈ܲܝܢ ܝܗ̄ܘܼ̈ܕܵܝܹܐ ܒܐܘܿܪܸܫܠܸܡ<EOS>ܘܡ̣ܝܼܬܼ؟ ܝܼܡܝܼ̇ܬܼ ܘܠܵܐ ܡܕܲܓܸܿܠ ܐ̄ܢܵܐ ܕܐܸܫܓܿܘܿܫ ܥܠܲܝܟ ܠܡܲܠܟܵܐ<EOS>ܘܲܠܟܼܠܗܘܿܢ ܪܵܘܪ̈ܒܼܵܢܹܝܗ̇ ܕܦܵܪܹܣ ܘܐܹܫܘܿܕ ܠܲܕܼܡܵܟܼ ܐܲܝܟܼ ܕܠܸܤ̈ܛܵܝܹܐ ܘܥܵܒܼ̇ܕܲܝ̈<EOS>ܒܝܼ̈ܫܬܼܵܐ<EOS> ܚܲܕܼ ܕܹܝܢ ܡ̣ܢ ܥܲܒܼܕܵܘ̈ܗܝ ܟܲܕܼ ܗܵܠܹܝܢ ܫܡܲܥ̣ ܐܸܡ݂ܲܪ ܠܡܵܪܹ̈ ܐܸܫܡܘܿܛ<EOS>ܤܲܝܦܝ ܘܐܸܤܒܼܝܼܘܗܝ ܠܪܹܫܹܗ ܕܗܵܢܵܐ ܤܵܒܼܵܐ ܟܲܠܒܵܐ ܕܐܲܡ̣ܪܲܚ ܠܲܡܨܲܥܵܪܘܼ ܠܡܵܪܲܢ؟<EOS>ܗܵܝܕܹܝܢ ܐܸܡ݂ܲܪ ܠܹܗ ܡܵܪܒܹܗ ܫܒܼܘܿܩ ܠܹܗ ܡܸܛܠ ܕܠܵܐ ܢܵܦܹ̇ܠ ܩܕܼܵܡ ܤܲܝܦܵܐ<EOS> ܡܵܪܲܢ<EOS>ܝܼܫܘܿܥ ܡܫܝܼܚܵܐ ܕܗܲܝܡܢܹ̇ܬܼ ܒܹܗ ܗ̤ܘ ܥܬܼܝܼܕܼ ܕܲܢܤܝܼܦܝܼܘܗܝ ܒܪܘܼܚ ܦܘܼܡܹܗ<EOS>ܘܲܢܒܲܛܠܝܼܘܗܝ ܒܓܸܠܝܵܢܵܐ ܕܡܹܐܬܼܝܼܬܹܗ<EOS> ܗܵܟܲܢܵܐ ܓܹܝܪ ܫܸܡܥܹ̇ܬܼ ܡ̣ܢ ܟܪܸ̈ܤܛܝܵܢܹܐ<EOS>ܕܐܵܡ̇ܪܝܼܢ ܥܠܵܘܗܝ<EOS> ܐܸܤ̣ܬܲܟܲܠ ܗ̄ܘ̣ܵܐ ܕܹܝܢ ܗ̤ܘ ܩܲܕܝܼܫܵܐ ܡܵܪܝ ܩܲܪܕܵܓܼ ܕܤܵܛܵܢܵܐ ܗ̣̄ܘ<EOS>ܕܐܸܬܼܚ̣ܙܝܼ ܠܹܗ ܒܐܸܤܟܹܡܵܐ ܕܒܲܪܢܵܫܵܐ<EOS> ܘܡܸܚܕܼܵܐ ܪܲܩ̣ ܒܹܗ ܘܐܸܡ݂ܲܪ ܠܹܗ ܢܸܓܼܥܘܿܪ ܒܵܟܼ<EOS>ܡܫܝܼܚܵܐ ܡܵܪܝ ܗܵܘ ܕܲܒܼܛܲܝܒܿܘܼܬܹܗ ܦܲܪܩܲܢ̣ܝ ܡ̣ܢ ܚܸܫܘܿܟܼܵܐ ܕܛܵܥܝܼܘܼܬܼܵܐ ܘܲܩ̣ܪܵܢܝ<EOS>ܘܩܲܪܒܲܢ̣ܝܼ ܠܢܘܼܗܪܵܐ ܪܲܒܵܐ ܕܝܼܕܲܥܬܹܗ ܘܲܚ̣ܬܲܡ ܢܲܦܫܹܗ ܒܐܵܬ̤ܵܐ ܕܲܨܠܝܼܒܼܵܐ<EOS> ܘܟܲܕܼ<EOS>ܫܡܲܥ̣ ܤܵܛܵܢܵܐ ܫܡܵܐ ܕܲܡܫܝܼܚܵܐ ܡܸܚܕܼܵܐ ܐܸܫ̣ܬܲܚܠܲܦ ܘܲܗܘ̤ܵܐ ܐܲܝܟܼ ܚܸܘܝܵܐ ܐܘܼܟܵܡܵܐ<EOS>ܘܲܥ̣ܪܲܩ ܘܥܲܠ̣ ܒܨܸܪܝܵܐ ܕܫܘܿܥܵܐ<EOS>ܛܘܼܒܼܵܢܵܐ ܕܹܝܢ ܩܲܪܕܵܓܼ ܪܵܕܹܐ ܗ̄ܘ̣ܵܐ ܒܐܘܼܪܚܹܗ ܟܲܕܼ ܚܵܕܹ̇ܐ ܘܲܡܫܲܒܲܚ<EOS>ܠܐܲܠܵܗܵܐ<EOS> ܘܟܲܕܼ ܗܘ̤ܵܐ ܒܒܹܝܬܼ ܒܵܘܬܵܐ ܒܐܘܼܪܚܵܐ ܐܸܬܼܚ̣ܙܝܼ ܠܹܗ ܒܚܸܠܡܵܐ ܩܲܕܿܝܼܫܵܐ<EOS>ܡܵܪܝ ܤܲܪܓܿܝܼܣ ܤܵܗܕܵܐ ܘܐܸܡ݂ܲܪ ܠܹܗ ܐܵܚܝ ܩܲܪܕܵܓܼ ܫܲܦܝܼܪ ܫܲܪܝܼܬܿ<EOS> ܐܸܬܼܟܲܬܲܫ<EOS>ܓܲܢ̄ܒܵܪܵܐܝܼܬܼ ܕܬܸܗܘܸܐ ܠܝܼ ܐܲܚܵܐ ܠܥܵܠܲܡ<EOS> ܘܗܵܐ ܐܸܢܵܐ ܥܲܡܵܟܼ<EOS>ܠܲܡܥܲܕܵܪܘܼܬܼܵܟܼ ܥܕܲܡܵܐ ܕܬܸܫܬܲܡܸܠܐ ܘܬܸܤܲܒܼ ܟܠܝܼܠܵܐ ܕܤܵܗܕܘܼܬܼܵܐ<EOS> ܘܲܠܝܵܘܡܵܐ<EOS>ܐ̄ܚܪܹܢܵܐ ܠܥܸܕܵܢܵܐ ܕܦܵܢܝܵܐ ܟܲܕܼ ܫܲܪܝܼ ܕܲܢܡܲܢܲܥ ܠܐܲܦܲܝ̈ ܛܘܼܪܵܐ ܕܒܹܗ ܥܵܡܲ݁ܪ ܗ̄ܘ̣ܵܐ<EOS>ܩܲܕܝܼܫܵܐ ܥܲܒܼܕܝܼܫܘܿܥ ܐܸܬܼܚ̣ܙܝܼ ܠܹܗ ܡܲܠܲܐܟܼܵܐ ܕܡܵܪܝܵܐ ܠܲܩܕܿܝܼܫܵܐ ܥܲܒܼܕܝܼܫܘܿܥ<EOS>ܘܐܸܡ݂ܲܪ ܠܹܗ ܩܘܼܡ ܦܘܿܩ ܠܐܘܼܪܥܹܗ ܕܩܲܪܕܼܵܓܼ ܡܲܪܙܒܼܵܢܵܐ ܘܩܲܒܸܿܠܲܝܗܝ ܚܲܕܼܝܵܐܝܼܬܼ<EOS>ܡܸܛܠ ܕܲܓܼܒܹܝܬܹܗ ܐܵܡܲ݁ܪ ܡܵܪܝܵܐ ܘܕܝܼܠܝ ܗ̄ܘ̣ ܘܤܲܓܿܝܼ̈ܐܬܼܵܐ ܥܬܼܝܼܕܼ ܕܢܸܚܲܫ<EOS>ܡܸܛܠܵܬܼܝ<EOS> ܩܵܡ̣ ܕܹܝܢ ܩܲܕܝܼܫܵܐ ܥܲܒܼܕܝܼܫܘܿܥ ܟܲܕܼ ܚܵܕܹܐ ܘܲܠ̣ܒܲܟܼ ܚܘܼܛܪܹܗ ܒܐܝܼܕܹܗ<EOS>ܘܥܲܠ ܕܪܵܥܹܗ ܕܤܸܡܵܠܵܐ ܟܬܼܵܒܼܵܐ ܩܲܕܝܼܫܵܐ ܕܐܹܘܲܢܓܲܠܝܼܘܿܢ<EOS> ܘܲܡܙܲܡܲܪ ܗ̄ܘ̣ܵܐ ܟܲܕܼ<EOS>ܪܵܕܹܐ ܘܐܵܡܲ݁ܪ ܡܗܲܠܵܟܼܘܼ ܡܗܲܠܸܵܟܼ ܘܒܼܵܟܹ̇ܐ ܐܲܝܢܵܐ ܕܲܫܩܝܼܠ ܙܲܪܥܵܐ<EOS> ܡܹܐܬܼܵܐ<EOS>ܐܵܬܹ̇ܐ ܒܚܲܕܼܘܼܬܼܵܐ ܐܲܝܢܵܐ ܕܲܫܩܝܼܠ ܟܲܦܵܐ<EOS> ܘܟܲܕܼ ܚ̣ܙܵܝܗܝ ܠܛܘܼܒܼܵܢܵܐ ܩܲܪܕܵܓܼ ܡ̣ܢ<EOS>ܪܘܼܚܩܵܐ ܥܢ̣ܵܐ ܘܐܸܡ݂ܲܪ ܠܹܗ ܟܲܕܼ ܦܨܝܼܚ ܕܤܲܓܿܝܼ ܡܚܝܼܠܝܼܢ ܐܲܤܘܼܪ̈ܲܝܟ ܡܵܪܝ<EOS>ܡܲܪܙܒܼܵܢܵܐ<EOS> ܘܠܲܢ ܐܲܤܝܼܪ̈ܲܝ ܒܪܘܼܚܵܐ ܕܩܘܼܕܼܫܵܐ ܘܪ̈ܵܕܼܝܲܝ ܠܲܫܡܲܝܵܐ ܠܵܐ ܚܫܝܼܒܼܝܼܢ<EOS>ܡܸܕܸܿܡ<EOS> ܒܪܲܡ ܗܵܟܲܢܵܐ ܡܩܲܒܿܠܝܼܢ ܪܵܘܪ̈ܒܼܵܢܹܐ ܘܪܹ̈ܫܲܝ ܥܵܠܡܵܐ ܠܐܲܟܼܤܢܵܝܹ̈ܐ<EOS>ܕܨܵܝ̇ܒܿܝܼܢ ܠܘܵܬܼܗܘܿܢ<EOS> ܥܢ̣ܵܐ ܛܘܼܒܼܵܢܵܐ ܩܲܪܕܵܓܼ ܒܚܲܕܼܘܼܬܼܵܐ ܪܲܒܿܬܼܵܐ ܘܐܸܡ݂ܲܪ ܠܹܗ<EOS>ܐܵܦܸܢ ܚܢܲܢ ܐܸܤܲܪܢܵܟܼ ܟܲܕܼ ܛܵܥܹ̇ܝܢܲܢ ܐܸܠܵܐ ܐܲܢ̄ܬܿ ܫܪܲܝܬܿ ܠܲܢ ܡ̣ܢ ܦܟܼܵܪܹ̈ܝܗ̇<EOS>ܕܚܢܦܘܼܬܼܵܐ ܘܲܢܓܲܪܬܿ ܠܲܢ ܕܢܹܐܬܸܐ ܘܢܸܫܐܲܠ ܡܸܢܵܟܼ ܫܘܼܒܼܩܵܢܵܐ<EOS>ܘܐܲܢ̄ܬܿ ܐܲܝܟܼ ܐܲܒܼܵܐ ܡܪܲܚܡܵܢܵܐ ܬܸܫܐܲܠ ܡ̣ܢ ܡܵܪܲܢ ܚܘܼܤܵܝܵܐ ܕܲܚܛܵܗܲܝ̈ܢ ܕܲܩܕܼܵܡܵܘܗܝ<EOS>ܚܛܲܝܢܲܢ<EOS> ܘܡܸܚܕܼܵܐ ܢ̣ܚܸܬܼ ܡ̣ܢ ܤܘܼܤܝܹܗ ܘܲܢܦܲܠ̣ ܩܕܼܵܡ ܪܸ̈ܓܼܠܵܘܗܝ ܕܩܲܕܝܼܫܵܐ<EOS>ܥܲܒܼܕܝܼܫܘܿܥ ܟܲܕܼ ܒܵܟܹ̇ܐ ܘܐܵܡܲ݁ܪ ܫܒܼܘܿܩ ܠܝܼ ܡܵܪܝ ܥܲܒܼܕܹܗ ܕܐܲܠܵܗܵܐ<EOS> ܘܐܲܦܝܼܣ<EOS>ܠܲܡܫܝܼܚܵܐ ܡܵܪܝ ܕܢܲܫܘܹܝܢܝ ܕܐܸܫܬܲܡܠܸܐ ܒܪܸܚܡܬܹܗ<EOS> ܛܘܼܒܼܵܢܵܐ ܕܹܝܢ ܠܲܒܼܟܹܿܗ ܒܐܝܼܕܹܗ<EOS>ܘܐܸܡ݂ܲܪ ܠܹܗ ܩܘܼܡ<EOS> ܘܩܵܡ̣ ܘܢܲܫ̣ܩܹܗ ܘܐܸܡ݂ܲܪ ܠܹܗ ܬܵܐ ܒܲܫܠܵܡ ܒܹܪܝ ܕܝܸܠܕܹܬܼ<EOS>ܒܐܲܤܘܼܪ̈ܲܝ ܡܤܲܟܸܿܐ ܠܵܟܼ ܡܵܪܲܢ ܝܼܫܘܿܥ ܡܫܝܿܚܵܐ ܘܚܵܕܹܝܢ ܒܵܟܼ ܡܲܠܲܐܟܼܵܘ̈ܗܝ<EOS>ܩܲܕܿܝܼ̈ܫܹܐ<EOS> ܗܵܝܕܹܿܝܢ ܛܠܵܝܹ̈ܐ ܕܒܲܪܘ ܠܲܒܼܥܝܼܪܵܐ ܠܕܲܝܪܵܐ ܚܕܼܵܐ ܗܵܝ̇ ܕܐܝܼܬܹܝܗ̇<EOS>ܗ̄ܘ̣ܵܬܼ ܒܲܫܦܘܿܠܵܘ̈ܗܝ ܕܛܘܼܪܵܐ ܟܲܕܼ ܐܸܬܼܦܲܩܲܕܼܘ ܕܠܵܐ ܢܹܐܡܪܘܼܢ ܡܲܢ̣ܘܼ ܡܵܪܵܗ̇<EOS>ܕܲܒܼܥܝܼܪܵܐ<EOS> ܗܸܢ̣ܘܿܢ ܕܹܝܢ ܬܪ̈ܲܝܗܘܿܢ ܤܠܸܩ̣ܘ ܠܲܡܥܲܪܬܼܵܐ ܗܵܝ̇ ܕܒܼܵܗ̇ ܥܵܡܲ݁ܪ ܗ̄ܘ̣ܵܐ<EOS>ܩܲܕܿܝܼܫܵܐ ܥܲܒܼܕܝܼܫܘܿܥ<EOS> ܘܟܲܕܼ ܗܘ̤ܵܐ ܥܸܕܵܢܵܐ ܩܵܡ̣ ܗ̄ܘ̣ܵܐ ܛܘܼܒܼܵܢܵܐ ܥܲܒܼܕܝܼܫܘܿܥ<EOS>ܕܲܢܙܲܡܲܪ ܬܸܫܡܸܫܬܼܵܐ ܕܪܲܡܫܵܐ ܘܛܘܼܒܼܵܢܵܐ ܩܲܕܕܵܓܼ ܩܵܐܹ̇ܡ ܗ̄ܘ̣ܵܐ ܠܘܵܬܹܗ ܒܕܚܠܬܼܵܐ<EOS>ܘܲܒܼܚܲܕܘܼܬܼܵܐ ܪܲܒܿܬܼܵܐ<EOS> ܘܗܵܐ ܓܘܼܕܵܐ ܕܕܲܝܘܹ̈ܐ ܡܲܪܝܪܹ̈ܐ ܐܸܬܼܚܙܝܼܘ ܒܲܫܩܝܼܦܵܐ ܠܥܸܠ<EOS>ܡܸܢܗܘܿܢ ܟܲܕܼ ܡܪܲܩܕܼܝܼܢ ܘܢܵܩ̇ܫܝܼܢ ܟܲܦܵܐ ܘܓܼܵܚܟܿܝܼܢ ܘܐܵܡ̇ܪܝܼܢ ܐܘܿ ܡܵܐ ܫܲܦܝܼܪ ܠܹܗ<EOS>ܠܦܲܛܚܵܫܵܐ ܘܲܠܡܲܪܙܒܼܵܢܵܐ ܟܲܕܼ ܫܒܼܝܼܩ ܠܹܗ ܒܲܝܬܹܗ ܘܐܝܼܩܵܪܹܗ ܘܫܘܼܠܛܵܢܹܗ ܘܪܲܒܘܼܬܹܗ<EOS>ܘܒܵܐܹ̇ܬܼ ܛܘܵܬܼ ܒܲܫܩܝܼ̈ܦܹܐ ܠܘܵܬܼ ܐ̄ܢܵܫ̈ܐ ܛܵܥܲܝ̈ܵܐ ܥܵܡ̇ܪ̈ܲܝ<EOS>ܒܲܡܥܲܪܹ̈ܐ<EOS> ܛܘܼܒܼܵܢܵܐ ܕܹܝܢ ܥܲܒܼܕܝܼܫܘܿܥ ܠܵܐ ܒܛܸܠ̣ ܡ̣ܢ ܬܸܫܡܸܫܬܹܗ ܐܸܠܵܐ ܪܡܲܙ݂<EOS>ܠܩܲܕܿܝܼܫܵܐ ܡܵܪܝ ܩܲܪܕܵܓܼ ܕܲܢܦܲܢܸܐ ܠܗܘܿܢ ܦܸܬܼܓܼܵܡܵܐ ܕܠܵܚܹ̇ܡ<EOS> ܥܢ̣ܵܐ ܕܹܝܢ ܛܘܼܒܼܵܢܵܐ<EOS>ܘܐܸܡ݂ܲܪ ܠܗܘܿܢ ܐܲܢ̄ܬܿܘܿܢ ܒܟܼܠ ܙܒܲܢ ܕܲܓܵܠܹ̈ܐ ܐܲܢ̄ܬܿܘܿܢ ܘܐܲܒܼܵܗܹܝ̈ܗ̇ ܕܕܲܓܵܠܘܼܬܼܵܐ<EOS>ܒܪܲܡ ܗܵܕܹܐ ܫܪܵܪܵܐ ܐܸܡ݂ܲܪܬܿܘܿܢ ܕܒܲܫܪܵܪܵܐ ܫܲܦܝܼܪ ܠܹܗ ܠܦܲܛܚܵܫܵܐ ܘܲܠܡܲܪܙܒܼܵܢܵܐ<EOS>ܟܲܕܼ ܡܸܬܼܒܲܤܲܡ ܒܬܼܘܼܪܤܵܝܵܐ ܪܘܼܚܵܢܵܝܵܐ ܕܲܡܠܸܐ ܚܲܝܹ̈ܐ ܫܲܪܝܼܪܹ̈ܐ ܥܲܡ ܐ̄ܢܵܫ̈ܐ<EOS>ܩܲܕܝܼ̈ܫܹܐ ܕܲܒܼܡܠܲܝ̈ܗܘܿܢ ܙܟܼܵܘ ܠܦܘܼܪ̈ܤܲܝܟܿܘܿܢ ܨܢܝܼ̈ܥܹܐ<EOS> ܘܫܲܒܼܩܘܼܗ̇ ܠܐܲܪܥܵܐ<EOS>ܘܠܲܫܡܲܝܵܐ ܪܗܝܼܒܼܝܼܢ<EOS> ܐܸܢܵܐ ܕܹܝܢ ܟܲܕܼ ܒܦܵܬܼܘܿܪܹ̈ܐ ܡܡܲܕܿܟܹ̈ܐ ܘܲܒܼܚܲܡܪ̈ܵܢܹܐ<EOS>ܡܨܲܠ̈ܠܹܐ ܐܲܝܟܼ ܨܸܒܼܝܵܢܟܼܘܿܢ ܛܲܡܐܵܐ ܡܸܬܼܒܲܤܲܡ ܗ̄ܘܹܝ̇ܬܼ ܡ̣ܢ ܦܵܬܼܘܿܪܵܐ ܕܲܟܼܝܵܐ<EOS>ܕܚܲܝܹ̈ܐ ܕܒܲܡܫܝܼܚܵܐ ܓܠܝܼܙ ܗ̄ܘܹܝ̇ܬܼ ܘܡ̣ܢ ܐܲܠܵܗܵܐ ܪܲܚܝܼܩ ܗ̄ܘܹܝ̇ܬܼ<EOS> ܘܒܲܪ ܥܸܢܝܵܢܵܐ<EOS>ܠܟܼܘܿܢ ܚܸܫ̈ܘܿܟܹܐ ܘܡܵܪ̈ܘܿܕܓܹܐ ܢܛܝܼܪ̈ܲܝ ܠܫܘܼܢܵܩܵܐ ܗܵܘ̇ ܕܠܵܐ ܫܵܠܹ̇ܡ ܥܒܼܝܼܕܼ<EOS>ܗ̄ܘܹܝ̇ܬܼ<EOS> ܝܵܘܡܵܢܵܐ ܕܹܝܢ ܕܐܲܫ̣ܘܝܲܢܝ ܡܫܝܼܚܵܐ ܡܵܪܝ ܠܢܘܼܗܪܵܐ ܕܝܼܕܲܥܬܹܗ ܗܵܐ<EOS>ܡܸܬܼܒܲܤܲܡ ܐ̄ܢܵܐ ܒܦܵܬܼܘܿܪܵܐ ܪܘܼܚܵܢܵܝܵܐ ܕܝܘܼܠܦܵܢܹܗ ܩܲܕܿܝܼܫܵܐ<EOS> ܐܲܢ̄ܬܿܘܿܢ ܕܹܝܢ<EOS>ܛܲܡ̈ܐܹܐ ܙܸܠܘ ܠܚܸܫܘܿܟܼܵܐ ܒܲܪܵܝܵܐ<EOS> ܘܡܸܚܕܼܵܐ ܫܲܢ̣ܝܼܘ ܟܲܕܼ ܡܲܝܠܠܝܼܢ ܘܩܵܥܹ̇ܝܢ<EOS>ܘܫܵܓܼܫ̇ܝܼܢ ܠܹܗ ܠܛܘܼܪܵܐ<EOS>ܘܟܲܕܼ ܕܹܝܢ ܫܲܠܸܡ̣ܘ ܛܘܼܒܼܵܢܹ̈ܐ ܬܸܫܡܸܫܬܗܘܿܢ ܘܝܼܬܸܒܼܘ ܐܸܡ݂ܲܪ<EOS>ܩܲܕܝܼܫܵܐ ܥܲܒܼܕܝܼܫܘܿܥ ܠܛܘܼܒܼܵܢܵܐ ܩܲܪܕܵܓܼ ܗܵܐ ܒܹܪܝ ܐܝܼܬܼ ܠܲܢ ܗܵܪܟܵܐ<EOS>ܩܲܠܝܼܠ ܚܸܡ̈ܨܹܐ ܕܡܲܬܼܪܹܝܢ ܘܩܲܠܝܼܠ ܚܲܠܵܐ ܒܩܲܪܐܵܐ<EOS> ܢܸܠܥܲܣ ܒܹܪܝ ܘܢܸܫܬܸܐ ܡܲܝ̈ܵܐ<EOS>ܥܢ̣ܵܐ ܩܲܪܕܵܓܼ ܘܐܸܡ݂ܲܪ ܠܹܗ ܡܸܕܸܿܡ ܕܨܵܒܹ̇ܐ ܨܸܒܼܝܵܢܵܟܼ ܐܲܒܼܘܼܢ ܒܚܲܕܼܘܼܬܼܵܐ<EOS>ܡܫܲܡܠܸܐ ܐ̄ܢܵܐ<EOS> ܘܟܲܕܼ ܨܲܠܝܼܘ ܘܫܲܪܝܼܘ ܠܡܸܠܥܲܣ ܗܵܐ ܡܲܠܲܐܟܼܵܐ ܕܡܵܪܝܵܐ ܐܸܬܼܚ̣ܙܝܼ<EOS>ܠܗܘܿܢ ܘܐܸܡ݂ܲܪ ܫܠܵܡ ܠܟܼܘܿܢ<EOS> ܘܥܲܡܵܗ̇ ܕܡܸܠܬܹܗ ܦܫܲܛ̣ ܐܝܼܕܹܗ ܟܲܕܼ ܛܥܝܼܢ ܓܪܝܼܨܬܵܐ<EOS>ܚܕܼܵܐ ܕܠܲܚܡܵܐ ܢܲܩܕܵܐ<EOS> ܘܐܸܡ݂ܲܪ ܠܛܘܼܒܼܵܢܵܐ ܩܲܪܕܵܓܼ ܟܲܕܼ ܡܲܛܝܼܢܲܢ ܠܘܵܬܼܵܟܼ<EOS>ܒܦܲܪ̈ܙܠܹܐ ܐܸܤܲܪܬܿ ܠܲܢ ܘܠܲܚܡܵܐ ܕܠܵܐ ܡܲܝ̈ܵܐ ܡܸܛܲܪ ܢܦܸܫ ܝܲܗ̣̄ܒܼܬܿ ܠܲܢ<EOS> ܝܵܘܡܵܢܵܐ<EOS>ܕܹܝܢ ܕܡܲܛ̣ܝܼܬܿ ܠܘܵܬܲܢ ܗܵܐ ܒܛܘܼܪܹ̈ܐ ܪ̈ܵܡܹܐ ܘܲܦܲܐ̈ܝܵܐ ܐܲܫܪܝܼܢܵܟܼ ܘܠܲܚܡܵܐ ܢܲܩܕܵܐ<EOS>ܗܵܐ ܐܲܝܬܿܝܼܢܲܢ ܠܵܟܼ ܘܗܵܐ ܡܲܝ̈ܵܐ ܩܲܪܝܼܪܹ̈ܐ ܕܪܵܕܹܝܢ ܒܪܹܫ ܛܘܼܪܵܐ<EOS> ܒܪܲܡ ܬܵܐ ܒܲܫܠܵܡ<EOS>ܚܲܕܼܘܼܬܼܵܐ ܓܹܝܪ ܪܲܒܿܬܼܵܐ ܐܝܼܬܼ ܠܡܲܠܲܐܟܹ̈ܐ ܘܠܲܒܼܢܲܝ̈ܢܵܫܵܐ ܒܡܹܐܬܼܝܼܬܼܵܟܼ ܕܲܠܘܵܬܲܢ<EOS>ܘܤܵܡܹܗ ܠܠܲܚܡܵܐ ܥܲܠ ܦܵܬܼܘܿܪܵܐ ܘܫܲܢ̣ܝܼ<EOS> ܘܩܵܡ̣ܘ ܛܘܼ̈ܒܼܵܢܹܐ ܡܸܚܕܼܵܐ ܘܤܵܡ̣ܘ ܒܘܼܪܟܵܐ<EOS>ܬܪ̈ܲܝܗܘܿܢ ܐܲܝܟܼ ܫܵܥܹ̈ܐ ܬܠܵܬܼ ܟܲܕܼ ܡܨܲܠܹܝܢ ܘܚܵܕܹ̇ܝܡ ܘܲܡܫܲܒܿܚܝܼܢ ܠܐܲܠܵܗܵܐ<EOS> ܘܟܲܕܼ<EOS>ܫܲܠܸܡ̣ܘ ܨܠܘܿܬܼܗܘܿܢ ܐܸܟܲܠ̣ܘ ܡܲܕܸܿܡ ܕܐܸܫ̣ܬܲܕܲܪ ܠܗܘܿܢ ܡ̣ܢ ܫܡܲܝܵܐ<EOS> ܘܠܸܠܝܵܐ ܟ̱ܠܹܗ<EOS>ܒܬܸܫܡܸܫܬܼܵܐ ܕܠܲܐܵܗܵܐ ܚܦܝܼܛܝܼܢ ܗ̄ܘ̣ܵܘܘ<EOS>ܓܲܒܼܪܵܐ ܕܹܝܢ ܚܲܕܼ ܤܵܒܼܵܐ ܥܲܬܝܼܩ ܝܵܘ̈ܡܵܬܼܵܐ ܐܝܼܬܼ ܗ̄ܘ̣ܵܘ ܕܲܫܡܹܗ ܒܹܪܝ ܘܥܵܡܲ݁ܪ ܗ̄ܘ̣ܵܐ ܒܲܡܥܲܪܬܼܵܐ ܚܕܼܵܐ ܕܦܲܪܝܼܩܵܐ ܡ̣ܢ ܡܥܲܪܬܹܗ<EOS>ܕܛܘܼܒܼܵܢܵܐ ܥܲܒܼܕܝܼܫܘܿܥ ܐܲܝܟܼ ܬܸܫܥܵܐ ܡܝܼ̈ܠܝܼܢ<EOS> ܘܓܲܒܼܪܵܐ ܗ̄ܘ̣ܵܐ ܪܲܒܵܐ ܘܐܲܠܵܗܵܝܵܐ<EOS>ܘܲܫ̈ܢܲܝܵܐ ܫܬܝܼܢ ܘܲܬܼܡܵܢܹܐ ܐܝܼܬܼ ܗ̄ܘ̣ܵܐ ܠܹܗ ܕܥܵܡܲ݁ܪ ܗ̄ܘ̣ܵܐ ܒܛܘܼܪܵܐ ܗܵܘ̇<EOS> ܘܡܵܪܝܵܐ<EOS>ܐܸܡ݂ܲܪ ܠܹܗ ܒܚܸܙܘܵܐ ܩܘܼܡ ܙܸܠ ܠܲܡܥܲܪܬܹܗ ܕܥܲܒܼܕܝܼܫܘܿܥ ܘܲܚܙܝܼ ܬܲܡܵܢ ܠܩܲܪܕܵܓܼ<EOS>ܡܲܪܙܒܼܵܢܵܐ<EOS> ܘܠܲܒܸܿܒܲܝܗܝ ܒܲܚܙܵܬܼܵܟܼ ܘܚܲܝܸܠܲܝܗܝ ܒܡܸܠܬܼܵܟܼ<EOS> ܩܵܡ̣ ܤܵܒܲܐ ܒܚܲܕܼܘܼܬܼܵܐ<EOS>ܪܲܒܿܬܼܵܐ ܘܟܲܕܼ ܢ̣ܗܲܪ ܨܲܦܪܵܐ ܡܲܛ̣ܝܼ ܠܲܡܥܲܪܬܹܗ ܕܥܲܒܼܕܝܼܫܘܿܥ<EOS> ܘܟܲܕܼ ܚ̣ܙܵܝܗܝ<EOS>ܥܲܒܼܕܝܼܫܘܿܥ ܬܡ݂ܲܗ ܠܵܐ ܓܹܝܪ ܢܲܦܝܼܩ ܗ̄ܘ̣ܵܐ ܠܹܗ ܡ̣ܢ ܡܥܲܪܬܹܗ ܒܲܫ̈ܢܲܝܵܐ ܫܬܝܼܢ<EOS>ܘܲܬܼܡܵܢܹܐ<EOS> ܥܢ̣ܵܐ ܕܹܝܢ ܤܵܒܼܵܐ ܘܐܸܡ݂ܲܪ ܠܥܲܒܼܕܝܼܫܘܿܥ ܗܵܐ ܐܵܪܚܵܐ ܪܲܒܵܐ ܐܝܼܬܼ ܠܵܟܼ<EOS>ܘܡܸܛܠ ܡܵܢܵܐ ܩܪܲܝܬܿ ܠܲܢ ܥܲܡܹܗ ܠܒܼܘܼܤܵܡܵܐ؟ ܐܵܡܲ݁ܪ ܠܹܗ ܥܲܒܼܕܝܼܫܘܿܥ ܫܒܼܘܿܩ ܠܝܼ<EOS>ܐܲܒܼܘܼܢ ܐܸܡ̇ܪܹܬܼ ܕܠܵܐ ܐܸܫܚܘܿܩ ܠܤܲܝܒܿܘܼܬܼܵܟܼ ܗܵܝ̇ ܕܐܵܦ ܠܵܐ ܡܲܨܝܵܐ ܗ̄ܘ̣ܵܬܼ<EOS>ܕܬܸܗܘܸܐ<EOS> ܐܵܡܲ݁ܪ ܠܹܗ ܤܵܒܼܵܐ ܐܵܦܸܢ ܐܲܢ̄ܬܿ ܠܵܐ ܩܪ̈ܲܝܬܵܢܝ ܐܸܠܵܐ ܡܵܪܝܵܐ ܫܲܕܪܲܢܝ<EOS>ܘܨܲܠ̣ܝܼܘ ܘܝܲܗ̣̄ܒܼܘ ܫܠܵܡܵܐ ܠܲܚ̈ܕܼܵܕܹܐ<EOS> ܘܠܲܒܼܟܹܗ ܤܵܒܼܵܐ ܠܩܲܪܕܵܓܼ ܘܢܲܫ̣ܩܹܗ ܘܐܸܡ݂ܲܪ<EOS>ܬܵܐ ܒܲܫܠܵܡ ܥܹܤܘܿ ܓܲܒܼܪܵܐ ܕܒܲܪܵܐ ܕܐܸܫ̣ܬܲܚܠܲܦ ܘܲܗܘ̤ܵܐ ܝܲܥܩܘܿܒܼ ܬܲܡܝܼܡܵܐ ܘܥܵܡܲ݁ܪ<EOS>ܒܡܲܫܟܿܢܵܐ ܕܙܲܕܝܼ̈ܩܹܐ<EOS> ܘܝܼܬܸܒܼ ܘܡܲܠܸܠ̣ ܥܲܡܹܗ ܡܸܠܬܼܵܐ ܕܐܲܠܵܗܵܐ ܥܕܲܡܵܐ ܠܲܬܼܫܲܥ<EOS>ܫܵܥܝܼ̈ܢ ܘܒܲܪܟܹܗ ܘܢܲܫ̣ܩܹܗ ܘܩܵܡ̣ ܗܦܲܟܼ ܠܲܡܥܲܪܬܹܗ<EOS> ܘܟܲܕܼ ܝܵܘ̈ܡܵܬܼܵܐ<EOS>ܚܲܡܫܵܐ ܩ̣ܵܘܝܼ ܛܘܼܒܼܵܢܵܐ ܩܲܕܪܓܼ ܠܘܵܬܼ ܩܲܕܝܼܫܵܐ ܥܲܒܼܕܝܼܫܘܿܥ ܡܸܬܼܟܲܫܲܦ ܗ̄ܘ̣ܵܐ ܠܹܗ<EOS>ܤܲܓܿܝܼ ܒܠܸܠܝܵܐ ܘܒܼܐܝܼܡܵܡܵܐ ܕܢܲܫܘܹܝܘܗܝ ܠܪܘܼܫܡܵܐ ܕܡܲܥܡܘܿܕܝܼܬܼܵܐ<EOS> ܘܲܒܼܠܸܠܸܝܵܐ<EOS>ܕܢܸܓܲܗ ܝܵܘܡܵܐ ܕܸܫܬܼܵܐ ܐܸܬܼܚ̣ܙܝܼ ܩܲܕܿܝܼܫܵܐ ܡܵܪܝ ܤܲܪܓܿܝܼܣ ܤܵܗܕܵܐ ܒܚܸܠܡܵܐ<EOS>ܠܥܲܒܼܕܝܼܫܘܿܥ ܘܐܸܡ݂ܲܪ ܠܹܗ ܠܡܵܢܵܐ ܡܸܬܿܬܲܗܸܐ ܐܲܢ̄ܬܿ ܠܡܸܦܬܲܚ ܬܲܪܥܵܐ ܕܤܵܗܕܘܼܬܼܵܐ<EOS>ܩܕܼܵܡ ܐܵܚܝ ܩܲܪܕܵܓܼ؟ ܘܟܲܕܼ ܐܸܬܿܬܿܥ̣ܝܼܪ ܥܲܒܼܕܝܼܫܘܿܥ ܡ̣ܢ ܫܸܢܬܹܗ ܕܚܸܠ ܕܸܚܠܬܼܵܐ<EOS>ܪܲܒܿܬܼܵܐ<EOS> ܘܲܩ̣ܪܵܐ ܠܛܘܼܒܼܵܢܵܐ ܩܲܪܕܵܓܼ ܘܐܸܡ݂ܲܪ ܠܹܗ ܩܘܼܡ ܒܪܹܝ ܢܸܚܘܿܬܼ ܠܕܲܝܪܵܐ<EOS>ܐܲܝܟܵܐ ܕܐܝܼܬܲܝܗܘܿܢ ܛܠܵܝܹ̈ܐ ܘܲܢܫܲܡܠܸܐ ܡܸܕܸܿܡ ܕܐܸܬܼܦ̣ܩܸܕܼ ܠܝܼ ܒܠܸܠܝܵܐ ܗܵܢܵܐ<EOS>ܘܟܲܕܼ ܢܵܚ̇ܬܿܝܼܢ ܡ̣ܢ ܛܘܼܪܵܐ ܡܸܫܬܲܥܸܐ ܗ̄ܘ̣ܵܐ ܛܘܼܒܼܵܢܵܐ ܥܲܒܼܕܝܼܫܘܿܥ ܠܩܲܪܕܵܓܼ<EOS>ܚܸܙܘܵܐ ܕܲܚ̣ܙܵܐ ܒܠܸܠܝܵܐ<EOS> ܟܲܕܼ ܕܹܝܢ ܡܲܛ̣ܝܼܘ ܠܕܲܝܪܵܐ ܐܸܬܼܟܲܢܲܫ̣ܘ ܐܲܚܹ̈ܐ ܘܐܲܬܼܩܸܢ̣ܘ<EOS>ܡܲܥܡܘܿܕܝܼܬܼܵܐ<EOS> ܘܟܲܕܼ ܚܵܕܹ̇ܐ ܘܪܵܘܹ̇ܙ ܩܲܒܸܿܠ̣ ܪܘܼܫܡܹܗ ܕܲܡܫܝܚܵܐ ܗ̤ܘ ܘܲܬܼܪܹܝܢ<EOS>ܥܠܲܝܡܵܘ̈ܗܝ ܘܐܸܫܬܵܘܬܲܦ̣ܘ ܒܐ̄ܪ̈ܵܙܹܐ ܩܲܕܿܝܼ̈ܫܹܐ<EOS> ܩ̣ܵܘܝܼ ܕܹܝܢ ܠܘܵܬܼ ܩܲܕܿܝܼܫܵܐ<EOS>ܥܲܒܼܕܝܼܫܘܿܥ ܡ̣ܢ ܒܵܬܲܪ ܕܩܲܒܸܿܠ̣ ܪܘܼܫܡܵܐ ܕܡܲܥܡܘܿܕܝܼܬܼܵܐ ܝܵܘ̈ܡܬܼܵܐ ܫܲܒܼܥܵܐ<EOS> ܘܩܵܡ̣<EOS>ܥ̣ܛܲܦ ܠܒܲܝܬܹܗ ܟܲܕܼ ܪܵܘܹ̇ܙ ܒܗܲܝܡܵܢܘܼܬܼܵܐ ܕܲܡܫܝܼܚܵܐ<EOS> ܘܟܲܕܼ ܐܝܼܬܼܵܘܗܝ ܒܒܹܝܬܼ<EOS>ܒܵܘܬܵܐ ܒܐܘܼܪܚܵܐ ܐܸܬܼܚ̣ܙܝܼ ܠܹܗ ܤܵܛܵܢܵܐ ܒܐܸܤܟܹܡܵܐ ܕܓܲܒܼܪܵܐ ܡܓܼܘܼܫܵܐ ܟܲܕܼ ܡܨܲܪܹܝܢ<EOS>ܡܵܐܢܵܘ̈ܗܝ ܘܲܡܲܝܠܸܠ ܘܒܼܵܟܹ̇ܐ ܘܐܵܡܲ݁ܪ ܠܡܵܢܵܐ ܒܹܪܝ ܩܲܪܕܵܓܼ ܐܲܪܦܝܼܬܵܢܝ ܘܲܢܩܸܦ̣ܬܿ<EOS>ܠܲܒܼܥܸܠܕܲܒܼܵܒܲܝ̈؟ ܛܘܼܒܼܵܢܵܐ ܕܹܝܢ ܐܸܡ݂ܲܪ ܠܹܗ ܠܒܼܝܼܒܼܵܐܝܼܬܼ ܬܟܼܝܼܠ<EOS>ܐ̄ܢܵܐ ܥܲܠ ܚܲܝܠܹܗ ܕܲܡܫܝܼܚܵܐ ܡܵܪܝ ܕܤܲܓܿܝܼ̈ܐܹܐ ܡܲܥܕܸܐ ܐ̄ܢܵܐ ܡ̣ܢ ܚܸܟܵܟܼ<EOS>ܡܚܲܒܿܠܵܢܝܼܬܼܵܐ ܘܲܠܒܹܝܬܼ ܤܸܓܼܕܬܹܗ ܕܲܡܫܝܼܚܵܐ ܡܵܪܝ ܡܩܲܪܸܒܼܢܵܐ ܠܗܘܿܢ<EOS> ܘܤܵܛܵܢܵܐ<EOS>ܥܢ̣ܵܐ ܘܐܸܡ݂ܲܪ ܠܹܗ ܠܵܟܼ ܐܝܼܬܼ ܠܵܟܼ ܐ̄ܢܵܫ̈ܐ ܬܵܚܘܿܒܹ̈ܐ ܥܵܡ̇ܪܲܝ ܒܲܫܩܝܼ̈ܦܹܐ ܘܠܝܼ<EOS>ܕܹܝܢ ܐܝܼܬܼ ܠܝܼ ܡܲܠܟܹ̈ܐ ܘܪܵܘܪ̈ܒܼܵܢܹܐ ܕܟܼܠܵܗ̇ ܦܵܪܹܣ<EOS> ܘܡܸܟܹܿܝܠ ܕܕܲܓܸܠ̣ܬܿ ܒܝܼ<EOS>ܐܵܙܹ̇ܠܢܵܐ ܘܡܵܘܕܲܥܢܵܐ ܠܡܲܠܟܹ̈ܐ ܘܲܠܫܲܠܝܼ̈ܛܵܢܹܐ ܘܐܸܥܒܿܕܼܵܟܼ ܕܲܬܼܡܘܼܬܼ ܡܵܘܬܵܐ<EOS>ܡܲܪܝܼܪܵܐ<EOS> ܛܘܼܒܼܵܢܵܐ ܕܹܝܢ ܩܲܪܕܵܓܼ ܚ̣ܬܲܡ ܢܲܦܫܹܗ ܒܐܵܬ̤ܵܐ ܕܲܨܠܝܼܒܼܵܐ ܘܐܸܡ݂ܲܪ ܠܹܗ<EOS>ܢܤܝܼܦܵܟܼ ܡܫܝܼܚܵܐ ܡܵܪܝ ܗܵܘ̇ ܕܡܸܛܠ ܚܘܼܒܹܗ ܡܛܲܝܲܒܲ ܐ̄ܢܵܐ ܠܡܸܚܲܫ ܘܠܲܡܡܵܬܼ<EOS>ܚܲܕܼܝܵܐܝܼܬܼ<EOS> ܘܡܸܚܕܼܵܐ ܐܸܫܬܲܚܠܲܦ̣ ܘܲܗܘ̤ܵܐ ܐܲܝܟܼ ܟܘܼܫܵܝܵܐ ܤܵܒܼܵܐ ܟܲܕܼ ܤܝܼ̈ܡܵܢ<EOS>ܐܝܼܕܼܵܘ̈ܗܝ ܥܲܠ ܪܹܫܹܗ ܘܡܲܝܠܸܠ ܘܒܼܵܟܹ̇ܐ ܘܥܵܪܹܩ<EOS>ܟܲܕܼ ܕܹܝܢ ܤ̣ܡܲܟܼ ܛܘܼܒܼܵܢܵܐ ܠܒܲܝܬܹܗ ܫܲܕܲܪ ܐܲܝܬܿܝܼ ܠܹܗ ܐܲܚܵܐ ܚܲܕܼ<EOS>ܝܼܚܝܼܕܼܵܝܵܐ ܫܵܘܹ̇ܐ ܠܕܼܘܼܟܼܪܵܢܵܐ ܛܵܒܼܵܐ ܕܲܫܡܹܗ ܐܝܼܤܚܵܩ<EOS> ܘܡܲܠܸܦ ܗ̄ܘ̣ܵܐ ܠܹܗ<EOS>ܡܲܙܡܘܿܪܹ̈ܐ ܕܛܘܼܒܼܵܢܵܐ ܕܵܘܝܼܕܼ ܘܩܵܪܹܐ ܗ̄ܘ̣ܵܐ ܩܕܼܵܡܵܘܗܝ ܒܲܟܼܬܼܵܒܼܵܐ<EOS>ܕܐܹܘܲܢܓܲܠܝܼܘܿܢ ܩܲܕܿܝܼܫܵܐ<EOS> ܘܡ̣ܢ ܗܵܝܕܹܿܝܢ ܚܤܲܠ̣ ܗ̄ܘ̣ܵܐ ܛܘܼܒܼܵܢܵܐ ܦܘܼܡܹܗ ܡ̣ܢ<EOS>ܡܹܐܟܼܘܼܠܬܼܵܐ ܕܒܸܤܪܵܐ ܘܡ̣ܢ ܪܲܡܫܵܐ ܠܪܲܡܫܵܐ ܡܸܤܬܲܝܒܲܪ ܗ̄ܘ̣ܵܐ ܒܲܡܫܝܼܚܬܼܵܐ ܬܩܲܢܬܼܵܐ<EOS>ܕܲܡܡܲܕܲܟܼܵܐ ܒܲܛܥܵܡܹ̈ܐ ܕܫܲܡܝܼ̈ܢܵܬܼܵܐ<EOS> ܦܬܲܚ̣ ܗ̄ܘ̣ܵܐ ܕܹܝܢ ܓܲܙܵܘ̈ܗܝ ܘܡܦܲܠܸܓܼ ܗ̄ܘ̣ܵܐ<EOS>ܡܵܘ̈ܗܒܼܵܬܼܵܐ ܪܵܘܪ̈ܒܼܵܬܼܵܐ ܘܙܸܕܼ̈ܩܵܬܼܵܐ ܫܦܝܼ̈ܥܵܬܼܵܐ ܠܥܹ̈ܕܵܬܼܵܐ ܘܲܠܕܲܝܪ̈ܵܬܼܵܐ<EOS>ܘܲܠܥܘܼܡܪܹ̈ܐ ܩܲܕܝܼܫܹ̈ܐ ܘܲܠܡܸܤ̈ܟܹܿܢܹܐ ܘܠܲܤܢܝܼ̈ܩܹܐ ܘܲܠܝܲܬܼܡܹ̈ܐ ܘܠܲܐܪ̈ܡܠܵܬܼܵܐ<EOS>ܘܟܸܢܫܹ̈ܐ ܕܲܟܼܪ̈ܝܼܗܹܐ ܐܲܡܝܼܢܵܐܝܼܬܼ ܟܵܢܫܝܼܢ ܗ̄ܘ̣ܵܘ ܩܕܼܵܡܵܘܗܝ<EOS>ܘܲܒܼܬܲܪܥܹܗ<EOS> ܐܲܢ̄ܬܿܬܹܗ ܕܹܝܢ ܘܐܲܒܼܵܗܵܘ̈ܗܝ ܘܟܼܠܗܘܿܢ ܐ̄ܢܵܫܲܝ̈ ܒܲܝܬܹܗ ܛܵܒܼ ܡ̇ܥܵܩܝܼܢ<EOS>ܗ̄ܘ̣ܵܘ ܟܲܕܼ ܚܵܙܹ̇ܝܢ ܗ̄ܘ̣ܵܘ ܗܵܝ̇ ܟ̱ܠܵܗ̇ ܫܦܝܼܥܘܼܬܼܵܐ ܕܥܵܒܹ̇ܕܼ ܗ̄ܘ̣ܵܐ<EOS> ܩ̣ܪܵܐ ܐܸܢܘܿܢ<EOS>ܕܹܝܢ ܛܘܼܒܼܵܢܵܐ ܘܐܸܡ݂ܲܪ ܠܗܘܿܢ ܠܡܵܢܵܐ ܟܲܝ ܟܡܝܼܪܝܼܢ ܐ̄ܢ̄ܬܿܘܿܢ ܤܲܟܼ̈ܠܹܐ ܥܲܠ<EOS>ܩܸܢ̈ܝܵܢܹܐ ܐܲܪ̈ܥܵܢܵܝܹܐ ܕܒܲܫܢܡܲܝܵܐ ܡܸܬܼܚܡܠܝܼܢ؟ ܫܡܲܥܘ ܐܸܢ ܨܵܒܹ̇ܝܬܿܘܿܢ ܠܲܤܒܪܬܹܗ<EOS>ܡܲܚܝܵܢܝܼܬܼܵܐ ܕܦܵܪܘܿܦܩܲܢ ܕܡܲܙܥܩܵܐ ܕܠܵܐ ܬܤܝܼܡܘܼܢ ܠܟܼܘܿܢ ܤܝܼ̈ܡܵܬܼܵܐ ܒܐܲܪܥܵܐ ܐܬܲܪ<EOS>ܕܤܵܤܵܐ ܘܐܵܟܼܠܵܐ ܡܚܲܒܿܠܝܼܢ ܘܐܲܝܟܵܐ ܕܓܲܢܵܒܹ̈ܐ ܦܵܠ̇ܫܝܼܢ ܘܓܼܵܢ̇ܒܿܝܼܢ<EOS> ܘܐܲܝܟܵܐ<EOS>ܕܐܝܼܬܹܝܗ̇ ܤܝܼܡܲܬܼܟܼܘܿܢ ܬܲܡܵܢ ܢܸܗܘܸܐ ܐܵܦ ܠܸܒܿܟܼܘܿܢ<EOS> ܐܸܢ ܗܵܟܹܝܠ ܠܝܼ ܪܵܚ̇ܡܝܼܢ<EOS>ܐ̄ܢ̄ܬܿܘܿܢ ܘܕܝܼܠܝܼ ܐܲܢ̄ܬܿܘܿܢ ܐܲܝܟܵܐ ܕܐܸܢܵܐ ܐܝܼܬܲܝ ܐܵܦ ܐܲܢ̄ܬܿܘܿܢ ܬܸܗܘܘܿܢ<EOS> ܘܐܸܢ<EOS>ܥܲܡܝ ܠܵܐ ܐܝܼܬܲܝܟܿܘܿܢ ܡܸܟܹܿܝܠ ܠܘܼܩܒܲܠܝ ܐܲܢ̄ܬܿܘܿܢ<EOS> ܘܥܲܠ ܩܸܢܝܵܢܹ̈ܐ ܕܝܼܠܝ ܠܵܐ<EOS>ܬܚܘܼܤܘܼܢ ܡܸܛܠ ܕܠܲܡܫܝܼܚܵܐ ܡܵܪܝ ܗܵܘ̇ ܕܗ̤ܘܝܘܼ ܡܲܠܟܵܐ ܫܲܪܝܼܪܵܐ ܝܵܗܹ̇ܒܼ ܐ̄ܢܵܐ ܠܗܘܿܢ<EOS>ܐܸܫ̣ܬܲܝܲܢ ܕܹܝܢ ܘܲܗܘ̤ܵܐ ܩܲܕܿܝܼܫܵܐ ܢܝܼܚܵܐ ܘܒܲܤܝܼܡܵܐ ܠܘܵܬܼ ܐ̄ܢܵܫܲܝ̈ ܒܲܝܬܹܗ ܘܲܠܘܵܬܼ<EOS>ܟܠܢܵܫ ܘܢ̣ܵܚ ܡ̣ܢ ܩܪ̈ܵܒܹܐ ܘܬܲܟܼܬܿܘܼܫܹ̈ܐ ܕܲܡܥܵܕܼ ܗ̄ܘ̣ܵܐ ܥܵܒܹ̇ܕܼ<EOS> ܘܦܵܫ̣ ܡ̣ܢ<EOS>ܢܲܚܫܝܼܪܵܐ ܘܨܲܝܕܵܐ ܘܐܸܫܬܿܥܸܢܝܵܐ ܕܒܸܐܤܛܵܕܼܝܼܘܿܢ ܘܫܲܪܟܵܐ ܕܲܐ̄ܚܪ̈ܵܢܝܵܬܼܵܐ ܘܲܥܢܸܐ<EOS>ܗ̄ܘ̣ܵܐ ܒܨܵܘܡܵܐ ܘܲܒܼܬܸܫܡܸܫܬܼܵܐ ܘܲܒܼܩܸܪܝܵܢܵܐ ܕܲܟܼܬܼܵܒܹ̈ܐ<EOS> ܘܐܲܡܝܼܢ ܗ̄ܘ̣ܵܐ ܐܵܦ<EOS>ܠܡܸܫܡܲܥ ܕܝܼ̈ܢܹܐ ܘܠܲܡܚܲܪܵܪܘܼ ܠܲܥܠܝܼ̈ܒܹܐ ܡ̣ܢ ܥܵܠ̇ܘܿܒܹ̈ܐ<EOS>ܘܠܲܡܦܲܨܵܝܘܼ ܠܲܛܠܝܼ̈ܡܹܐ ܡ̣ܢ ܛܵܠ̇ܘܿܡܹ̈ܐ ܒܟܼܠܗܘܿܢ ܐܲܬܼܪ̈ܵܘܵܬܼܵܐ ܕܫܘܼܠܛܵܢܹܗ<EOS>ܐܲܒܼܘܼܗܝ ܕܹܝܢ ܘܐܸܡܹܗ ܥܵܡ̇ܪܝܼܢ ܗ̄ܘ̣ܵܘ ܒܟܼܘܿܪܵܐ ܚܲܕܼ ܕܡܸܬܼܩܪܸܐ ܕܒܲܪ<EOS>ܚܹܘܬܘܿܢ ܡܸܛܠ ܕܩܸܢ̈ܝܵܢܹܐ ܘܡܲܪ̈ܗܵܛܹܐ ܐܝܼܬܼ ܗ̄ܘ̣ܵܘ ܠܗܘܿܢ ܬܲܡܵܢ ܪܵܘܪ̈ܒܹܐ ܘܒܹܝܬܼ<EOS>ܢܘܼܪܵܐ ܚܲܕܼ ܡܫܲܡܗܵܐ ܗܵܘ̇ ܕܐܸܬܼܒܿܢ̣ܝܼ ܡܸܢܗܘܿܢ ܘܒܹܗ ܥܵܡ̇ܪܝܼܢ ܗ̄ܘ̣ܵܘ ܗܵܘ̇<EOS>ܕܒܼܵܬܲܪ ܩܲܠܝܼܠ ܕܲܝܪܵܐ ܪܲܒܿܬܼܵܐ ܥܲܒܼܕܹܗ ܗ̄ܘ̣ܵܐ ܗ̤ܘ ܛܘܼܒܼܵܢܵܐ ܩܲܪܕܵܓܼ ܗܵܝ̇<EOS>ܕܐܝܼܬܹܝܗ̇ ܥܕܲܡܵܐ ܠܝܵܘܡܵܢܵܐ ܘܥܲܠ ܫܡܹܗ ܡܸܬܼܩܲܪܝܵܐ<EOS> ܟܲܕܼ ܕܹܝܢ ܫܡܲܥ̣ܘ ܐܲܒܼܵܘ̈ܗܝ<EOS>ܕܲܗܘ̤ܵܐ ܠܹܗ ܟܪܸ̈ܤܛܝܵܢܵܐ ܘܗܵܐ ܡܦܲܠܸܓܼ ܩܸܢܝܵܢܵܘ̈ܗܝ ܘܲܡܒܲܕܲܪ ܢܸܟܼܤܵܘ̈ܗܝ<EOS>ܠܥܹ̈ܕܼܵܬܼܵܐ ܘܲܠܕܲܝܪ̈ܵܬܼܵܐ ܘܲܠܡܸܤ̈ܟܹܿܢܹܐ ܟܸܪܝܲܬ̤ ܠܗܘܿܢ ܛܵܒܼ<EOS> ܘܐܸܡ݂ܲܪ ܐܲܒܼܘܼܗܝ<EOS>ܠܐܸܡܹܗ ܕܛܘܼܒܼܵܢܵܐ ܪܲܒܵܐ ܗ̣̄ܝ ܒܝܼܫܬܼܵܐ ܕܓܸܕܼܫܲܬ̤ ܠܲܢ ܘܠܵܘܛܬܼܵܐ ܗܵܘܹ̇ܝܢܲܢ<EOS>ܠܲܟܼ̈ܢܵܘܵܬܲܢ<EOS> ܘܟܲܕܸ ܤܒܲܪܢ ܕܝܵܪܘܿܬܼܵܐ ܛܵܒܼܵܐ ܐܝܼܬܼ ܠܲܢ ܥܵܩ̇ܘܿܪܵܐ ܕܒܲܝܬܲܢ<EOS>ܝܼܠܸܕܼܢܲܢ ܘܪܲܒܿܝܼܢܲܢ<EOS> ܐܸܡܹܗ ܕܹܝܢ ܐܸܡ̣ܪܲܬ̤ ܠܒܲܥܠܵܗ̇ ܠܝܼ ܡܸܬܼܚܲܙܝܵܐ ܠܝܼ ܕܠܵܐ<EOS>ܢܲܟܼܫܠܝܼܘܗܝ ܐܸܠܵܐ ܫܒܼܘܿܩܲܝܗܝ ܒܨܸܒܼܝܵܢ ܢܲܦܫܹܗ ܘܡܸܕܸܿܡ ܕܨܒܹ̇ܿܐ ܢܸܥܒܸܿܕ<EOS> ܚܢܲܢ<EOS>ܕܹܝܢ ܡ̣ܢ ܟܲܕܼܘ ܤܐܸܒܼܢ ܠܲܢ ܘܕܲܢܡܘܼܬܼ ܐܝܼܬܼ ܠܲܢ<EOS> ܘܡܲܪ̈ܗܵܛܹܐ ܘܩܸܢܝܵܢܹ̈ܐ ܕܝܼܠܹܗ<EOS>ܐܸܢܘܿܢ ܘܫܲܠܝܼܛ ܥܲܠ ܕܝܼܠܹܗ<EOS> ܘܕܲܠܡܵܐ ܫܲܦܝܼܪܬܵܐ ܐܝܼܬܹܝܗ̇ ܗܵܝ̇ ܕܡܸܢܹܗ ܡܸܬܼܦܲܠܚܵܐ؟<EOS>ܘܐܸܢ ܡܸܬܼܟܲܬܿܫܝܼܢ ܚ̄ܢܲܢ ܕܲܢܒܲܛܠܝܼܗ̇ ܟܒܲܪ ܚܵܛ̇ܝܢܲܢ<EOS> ܒܲܥܠܵܗ̇ ܕܹܝܢ<EOS>ܟܐ̣ܵܐ ܒܵܗ̇ ܘܐܸܡ݂ܲܪ ܠܵܗ̇ ܫܠܵܝ ܠܹܟܼܝ ܫܵܛܝܼܬܼܵܐ ܤܵܒܲܪ̇ ܐ̄ܢܵܐ ܕܐܵܦ ܐܲܢ̄ܬܿܝ<EOS>ܢܵܨܪܵܝܬܼܵܐ ܐܝܼܬܲܝܟܿܝ<EOS> ܘܐܲܢ̄ܬܿܝ ܟܒܲܪ ܥܒܲܕܬܵܝܗܝ ܠܲܒܼܪܹܟܼܝ ܕܢܸܦܘܿܩ ܡ̣ܢ ܗܵܘܢܹܗ<EOS>ܘܡܸܚܕܼܵܐ ܟܬܲܒܼ ܠܹܗ ܐܲܒܼܘܼܗܝ ܗܵܟܢܵܐ ܐܸܦܸܢ ܐܲܢ̄ܬܿ ܤܢܲܝ̣ܬܿ ܠܲܩܢܘܿܡܵܟܼ ܘܒܲܤܲܪܬܿ ܥܲܠ<EOS>ܚܲܝܲܝ̈ܨ ܘܲܗ̤ܘܲܝܬܿ ܢܵܨܪܵܝܵܐ ܘܨܲܥܲܪܬܿ ܠܫܲܪܒܿܬܲܢ ܘܲܥܒܲܕܬܵܢ ܚܸܤܕܵܐ ܒܲܝܢܵܬܼ<EOS>ܟ̈ܢܵܘܵܬܲܢ ܐܸܠܵܐ ܩܸܢܝܵܢܹ̈ܐ ܘܡܲܪ̈ܗܵܛܹܐ ܕܒܹܝܬܼ ܢܘܼܪܵܐ ܠܵܐ ܫܲܠܝܼܛ ܐܲܢ̄ܬܿ<EOS>ܠܲܡܦܲܠܵܓܼܘܼ ܠܢܵܨܪ̈ܵܝܹܐ<EOS> ܛܘܼܒܼܵܢܵܐ ܕܹܝܢ ܟܲܕܼ ܩܲܒܸܿܠ̣ ܐܸܓܲܪܬܵܐ ܕܐܲܒܼܘܼܗܝ ܘܲܩܪܵܗ̇<EOS>ܓܚܸܟܼ ܛܵܒܼ ܘܐܸܡ݂ܲܪ ܤܲܓܿܝܼ ܤܟܲܠ ܤܵܒܲܢ ܘܲܠܓܹܗܲܢܵܐ ܪܗܝܼܒܼ<EOS> ܘܲܟܼܬܲܒܼ ܠܹܗ ܥܸܢܝܵܢܵܐ<EOS>ܗܵܟܲܢܵܐ ܐܘܿ ܤܵܒܼܵܐ ܐܲܢ̄ܬܿ ܠܢܘܼܪܵܐ ܤܵܓܹ̇ܕܼ ܐܲܢ̄ܬܿ ܕܲܒܼܢܘܼܪܵܐ ܐܝܼܬܼ ܠܵܟܼ<EOS>ܠܡܸܫܬܲܢܵܩܘܼ<EOS> ܐܸܢܵܐ ܕܹܝܢ ܐܸܬܸܿܠ ܩܸܢܝܵܢܲܝ̈ ܠܲܡܫܝܼܚܵܐ ܡܸܛܠ ܕܥܲܡܹܗ ܐܝܼܬܼ ܠܝܼ<EOS>ܠܡܸܬܼܒܲܤܵܡܘܼ ܘܒܹܗ ܡܤܲܒܲܪ ܐ̄ܢܵܐ ܘܲܥܠܵܙܝ ܬܟܼܝܼܠ ܐ̄ܢܵܐ<EOS> ܘܒܹܝܬܼ ܢܘܼܪ̈ܘܵܬܼܵܐ<EOS>ܕܲܚܬܼܝܼܪ ܐܲܢ̄ܬܿ ܒܗܘܿܢ ܩܲܠܝܼܠܵܐܝܼܬܼ ܗܲܝ̈ܟܿܠܹܐ ܕܲܡܫܝܼܚܵܐ ܥܵܒܹ̇ܕܼ ܐ̄ܢܵܐ ܠܗܘܿܢ<EOS>ܘܡܲܕܼܒ̈ܚܹܐ ܙܗܲܝ̈ܵܐ ܩܵܒܲܥ̇ ܐ̄ܢܵܐ ܒܗܘܿܢ<EOS> ܘܠܝܼ ܥܲܡܵܟܼ ܡܢܵܬܼܵܐ ܘܝܵܪܬܘܼܬܼܵܐ ܠܲܝܬܿ<EOS>ܠܝܼ ܡܸܛܠ ܕܲܡܫܝܼܚܵܐ ܩ̣ܪܵܢܝ ܘܩܲܪܒܲܢ̣ܝܼ ܠܵܘܵܬܹܗ ܘܥܲܒܼܕܲܢܝܼ ܒܪܵܐ ܠܐܲܒܼܘܼܗܝ<EOS>ܓܢܝܼܙܵܐ<EOS>ܐܲܢ̄ܬܿܬܹܗ ܕܹܝܢ ܕܩܲܕܿܝܼܫܵܐ ܩܲܪܕܵܓܼ ܠܵܐ ܚܲܡ̣ܤܢܲܬ̤ ܠܲܡܤܲܝܒܵܪܘܼ ܟܲܕܼ<EOS>ܚܵܙ̇ܝܵܐ ܗ̄ܘ̣ܵܬܼ ܒܘܼܕܵܪܵܐ ܕܩܸܢܝܵܢܹ̈ܐ ܘܦܘܼܠܵܓܼܵܐ ܕܡܵܘܵܗ̈ܒܼܵܬܼܵܐ<EOS>ܘܐܸܬܼܚܲܫܒܲܬ̤ ܕܬܸܟܼܬܿܘܿܒܼ ܘܬܼܵܘܕܲܥ ܠܐܲܒܼܘܼܗ̇ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܕܲܪܓܹܗ<EOS>ܘܲܒܼܦܵܠܚܘܼܬܹܗ ܫܲܗܵܪܟܼܘܵܤܬ ܫܵܒܼܘܿܪ ܢܸܟܘܿܪܓܲܢ<EOS> ܘܟܲܕܼ ܟܸܬܼܒܲܬ̤ ܐܸܓܲܪܬܵܐ ܘܲܡܛܲܝܒܼܵܐ<EOS>ܗ̄ܘ̣ܵܬܼ ܕܲܠܨܲܦܪܹܗ ܕܝܵܘܡܵܐ ܬܫܲܕܪܝܼܗ̇ ܒܹܗ ܒܠܸܠܝܵܐ ܐܸܬܼܚ̣ܙܝܼ ܠܵܗ̇ ܒܚܸܠܡܵܐ ܥܠܲܝܡܵܐ<EOS>ܚܲܕܼ ܕܲܦܐܸܐ ܒܚܸܙܘܹܗ ܟܲܕܼ ܠܒܼܝܼܫ ܚܸܘܵܪܹ̈ܐ ܘܝܵܬܹ̇ܗ̇ ܥܲܠ ܤܝܼܠܝܼܢ ܕܕܲܗܒܼܵܐ ܒܬܲܪܥܵܐ<EOS>ܕܚܸܤܢܹܗ ܕܛܘܼܒܼܵܢܵܐ ܘܲܠܒܼܝܼܟܼ ܩܲܢܝܵܐ ܕܢܘܼܪܵܐ ܘܟܼܵܬܹ̇ܒܼ ܐܸܓܿܪ̈ܵܬܼܵܐ ܥܲܠ<EOS>ܤܘܿܡܘܿܛܘܿܢ ܚܸܘܪܵܐ ܘܦܲܬܼܝܵܐ ܘܚܵܬܹ̇ܡ ܒܥܸܙܲܩܬܹܗ ܘܒܼܬܝܼܿ̈ܕܲܝ ܥܠܲܝ̈ܡܹܐ ܪܸ̈ܓܼܝܼܓܹܐ<EOS>ܕܲܠܒܼܝܼܫܝܼܢ ܡܵܐܢܹ̈ܐ ܚܸܘܵܪܹ̈ܐ ܘܦܵܪܚ̇ܝܼܢ ܒܓܸܦܹ̈ܐ ܕܢܘܼܪܵܐ ܠܲܫܡܲܝܵܐ ܡܫܲܕܲܪ<EOS> ܗ̤ܝ<EOS>ܕܹܝܢ ܟܲܕܼ ܚ̣ܙܵܬ̤ ܗܵܘ̇ ܚܸܙܘܵܐ ܕܚܝܼܠܵܐ ܘܲܥܠܲܝ̈ܡܹܐ ܕܤܵܠ̇ܩܝܼܢ ܘܢܵܚ̇ܬܿܝܼܢ ܠܲܫܡܲܝܵܐ<EOS>ܠܲܡܝܲܒܵܠܘܼ ܐܸܓܿܪ̈ܵܬܼܵܐ ܩܸܪܒܲܬ̤ ܨܹܐܕܼܵܘܗܝ ܘܫܲܐܸܠ̣ܬܹܗ ܟܲܕܼ ܐܵܡܲ݁ܪܵܐ ܡܲܢ ܐܲܢ̄ܬܿ<EOS>ܡܵܪܝ؟ ܘܡܵܢܵܘ ܥܒܼܵܕܼܵܟܼ؟ ܘܗܵܪܟܵܐ ܠܡܵܢ ܝܵܬܹ̇ܒܼ ܐܲܢ̄ܬܿ ܘܡܲܪܙܒܼܵܢܵܐ ܠܵܬܐ ܪܓܼܝܼܫ<EOS>ܒܵܟܼ؟ ܘܡܵܢܵ̇݁ܘ ܕܟܼܵܬܹ̇ܒܼ ܐܲܢ̄ܬܿ؟ ܗ̤ܘ ܕܹܝܢ ܥܢ̣ܵܐ ܘܐܸܡ݂ܲܪ ܠܵܗ̇ ܐܸܢܵܐ ܪܲܒܿ<EOS>ܚܲܝܵܠ̈ܘܵܬܹܗ ܐ̄ܢܵܐ ܕܡܵܪܝܵܐ ܐܲܠܵܗܵܐ ܕܲܥ̣ܒܲܕܼ ܫܡܲܝܵܐ ܘܐܲܪܥܵܐ<EOS> ܘܫܲܕܪܲܢ̣ܝ ܡܲܠܟܵܐ<EOS>ܪܲܒܵܐ ܕܥܵܠܡܹ̈ܐ ܕܐܸܟܼܬܿܘܿܒܼ ܡܵܘ̈ܗܒܼܵܬܼܵܐ ܘܙܸܕܼ̈ܩܵܬܼܵܐ ܕܥܵܒܹ̇ܕܼ<EOS>ܒܲܥܠܹܟܼܝ ܘܠܲܫܡܲܝܵܐ ܐܹܫܲܕܲܪ ܚܘܼܫܒܵܢܗܹܝܢ<EOS> ܘܕܐܸܡ݂ܲܪܬܿܝ ܕܡܲܪܙܒܼܵܢܵܐ ܠܵܐ ܪܓܼܝܼܫ<EOS>ܒܵܟܼ ܡܕܲܓܵܠܘܼ ܡܕܲܓܼܠܵܐ ܐܲܢ̄ܬܿܝ<EOS> ܡܲܪܙܒܼܵܢܵܐ ܠܝܼ ܝܲܕܲܥ̇ ܘܒܼܝܼ ܪܓܼܝܼܫ ܕܗܵܪܟܵܐ<EOS>ܐܝܼܬܲܝ<EOS> ܐܲܢ̄ܬܿܝ ܕܹܝܢ ܠܵܐ ܝܵܕܼܥܵܐ ܐܲܢ̄ܬܿܝ ܠܝܼ ܡܸܛܠ ܕܠܸܒܹܟܼܝ ܒܐܲܪܥܵܐ ܗ̣̄ܘ<EOS> ܘܟܲܕܼ<EOS>ܐܸܬܿܬܿܥ̣ܝܼܪܲܬ̤ ܡ̣ܢ ܫܸܢܬܼܵܗ̇ ܗܘ̤ܵܬܼ ܒܕܸܚܠܬܼܵܐ ܪܲܒܿܬܼܵܐ<EOS> ܘܪܸܗܛܲܬ̤ ܟܲܕܼ ܪܲܬܿܝܼܬܼܵܐ<EOS>ܠܘܵܬܼ ܛܘܼܒܼܵܢܵܐ ܩܲܪܕܵܓܼ ܘܐܸܫ̣ܬܲܥܝܲܬ̤ ܠܹܗ ܡܸܕܸܿܡ ܕܲܚ̣ܙܵܬ̤<EOS> ܚܵܘܝܵܬܹܗ ܕܹܝܢ ܐܵܦ<EOS>ܐܸܓܲܪܬܵܐ ܕܲܒܼܥܸܕܵܢ ܪܲܡܫܵܐ ܟܸܬܼܒܲܬ̤ ܕܲܬܫܲܕܲܪ ܠܐܲܒܼܘܼܗ̇<EOS> ܗ̤ܘ ܕܹܝܢ ܐܸܡ݂ܲܪ ܠܵܗ̇<EOS>ܕܒܲܫܪܵܪܵܐ ܪܲܒܿ ܘܲܕܚܝܼܠ ܘܫܲܪܝܼܪ ܚܸܙܘܵܐ ܕܲܚ̣ܙܲܝܬܿܝ ܘܕܸܝܼܠܹܟܼܝ ܡܥܲܒܲܝ ܠܸܒܹܟܼܝ<EOS>ܘܡܵܪܲܢ ܐܸܡ݂ܲܪ ܒܲܤܒܲܪܬܹܗ ܕܐܸܬܹܝ̇ܬܼ ܕܐܸܦܠܘܿܓܼ ܓܲܒܼܪܵܐ ܥܲܠ ܐܲܒܼܘܼܗܝ ܘܒܲܪܬܼܵܐ ܥܲܠ<EOS>ܐܸܡܵܗ̇ ܘܟܲܠܬܼܵܐ ܥܲܠ ܚܡܵܬܼܵܗ̇ ܘܲܒܼܥܸܠܕܿܒܼܵܒܼܵܘ̈ܗܝ ܕܓܲܒܼܪܵܐ ܒܢܲܝ̈ ܒܲܝܬܹܗ<EOS> ܘܗܵܢܵܐ<EOS>ܟ̱ܠܹܗ ܥܕܲܡܵܐ ܕܐܵܦ ܒܹܝܬܼ ܓܲܒܼܪܵܐ ܠܐܲܢ̄ܬܿܬܹܗ ܕܚܲܕܼ ܒܤܲܪ ܐܝܼܬܲܝܗܘܿܢ ܢܸܗܘܸܐ<EOS>ܤܸܕܼܩܵܐ ܘܦܵܠܓܼܿܘܼܬܼܵܐ<EOS> ܘܗܵܕܲܐ ܗ̣̄ܝ ܕܲܒܼܕܘܼܟܿܬܼܵܐ ܐ̄ܚܪܹܬܼܵܐ ܐܸܡ݂ܲܪ ܕܲܒܼܗܵܘ̇<EOS>ܝܵܘܡܵܐ ܕܡܸܬܼܓܿܠܸܐ ܒܫܘܼܒܼܚܵܐ ܘܥܵܒܹ̇ܕܼ ܢܘܼܚܵܡܵܐ ܘܲܡܒܲܤܸܩ ܠܟܹ̈ܐܢܹ̈ܐ ܘܲܡܫܲܢܸܩ<EOS>ܠܥܵܘ̈ܠܹܐ ܬܪܹܝܢ ܢܸܗܘܘܿܢ ܒܲܚܕܼܵܐ ܥܲܪܤܵܐ ܚܲܕܼ ܢܸܬܿܕܿܒܲܪ ܠܲܫܡܲܝܵܐ ܠܡܲܠܟܿܘܼܬܼܵܐ<EOS>ܘܲܠܒܼܘܼܤܵܡܵܐ ܘܚܲܕܼ ܢܸܫܬܿܒܸܩ ܒܐܲܪܥܵܐ ܒܓܹܗܲܢܵܐ ܘܲܒܼܫܘܼܢܵܩܵܐ<EOS> ܒܪܲܡ ܐܸܢܵܐ ܥܲܠ<EOS>ܡܫܝܼܚܵܐ ܡܵܪܝ ܬܟܼܝܼܠ ܐ̄ܢܵܐ ܕܐܵܦ ܐܸܢܵܐ ܩܲܠܝܼܠܵܐܝܼܬܼ ܒܵܬܲܪ ܩܸܢܝܵܢܲܝ̈ ܠܘܵܬܹܗ ܐܵܙܹ̇ܠ<EOS>ܐ̄ܢܵܐ<EOS> ܘܡ̣ܢ ܗܵܘ̇ ܝܵܘܡܵܐ ܠܵܐ ܬܘܼܒܼ ܐܲܡ̣ܪܚܲܬ̤ ܐܲܢ̄ܬܿܬܹܗ ܕܬܹܐܡܲܪ ܠܹܗ<EOS>ܡܸܕܸܿܡ ܘܠܵܐ ܬܘܼܒܼ ܚ̣ܵܘܝܲܬ̤ ܦܲܪܨܘܿܦܵܐ ܟܡܝܼܪܵܐ ܡܸܛܠ ܒܘܼܕܵܪܵܐ ܕܩܸܢ̈ܝܵܢܹܐ ܕܥܵܒܹ̇ܕܼ<EOS>ܗ̄ܘ̣ܵܐ ܛܘܼܒܼܵܢܵܐ<EOS>ܘܟܲܕܼ ܫ̈ܢܲܝܵܐ ܬܲܪܬܹܿܝܢ ܘܝܲܪ̈ܚܹܐ ܬܠܵܬܼܵܐ ܢܦܲܩ̣ܘ ܟܲܕܼ ܗ̤ܘ ܩܲܪܕܵܓܼ<EOS>ܒܟܼܠܗܹܝܢ ܫܲܦܝܼܪ̈ܵܬܼܵܐ ܕܦܲܐ̈ܝܵܢ ܠܲܟܼܪܸ̈ܤܛܝܵܢܹܐ ܫܲܪܝܼܪܹ̈ܐ ܡܸܬܼܗܲܦܲܟܼ ܗ̄ܘ̣ܵܐ<EOS>ܘܲܫܡܲܥ̣ܘ ܥܲܡܡܹ̈ܐ ܢܫܲܚ̈ܠܦܹܐ ܕܲܒܼܬܲܝܡܢܵܐ ܘܲܒܼܡܲܥܪܒܼܵܐ ܥܲܠ ܫܘܼܚܠܵܦܵܐ ܕܲܙܢܵܘ̈ܗܝ<EOS>ܕܛܘܼܒܼܵܢܵܐ ܘܝܼܠܸܦ̣ܘ ܗ̄ܘ̣ܵܘ ܕܫܲܝܸܢ ܗ̄ܘ̣ܵܐ ܢܲܦܫܹܗ ܡ̣ܢ ܩܪ̈ܵܒܹܐ ܘܦ̣ܵܫ ܡ̣ܢ<EOS>ܬܲܟܼܬܿܘܼ̈ܫܹܐ ܘܲܪܚܸܡ ܚܲܝܹ̈ܐ ܕܫܸܠܝܵܐ ܐܸܬܿܛܲܝܲܒܼܘ<EOS> ܟܠܗܘܿܢ ܐܲܟܼܚ̄ܕܼܵܐ ܪ̈ܗܘܿܡܵܝܹܐ<EOS>ܘܛܲܝܵܝܹ̈ܐ ܘܥܲܡܡܹ̈ܐ ܐ̄ܚܪ̈ܵܢܹܐ ܕܒܲܚܕܼܵܪ̈ܲܝܗܘܿܢ ܘܲܟܼܢܲܫ̣ܘ ܐܲܝܟܼ ܚܵܠܵܐ ܕܥܲܠ ܤܸܦܬܹܗ<EOS>ܕܝܲܡܵܐ ܘܐܲܫ̣ܩܸܠܘ ܕܢܹܐܬܼܘܿܢ ܠܐܲܬܼܪ̈ܵܘܵܬܼܵܐ ܕܫܘܼܠܛܵܢܹܗ ܕܛܘܼܒܼܵܢܵܐ<EOS> ܗ̤ܘ ܕܹܝܢ ܩܕܼܵܡ<EOS>ܝܵܘ̈ܡܵܬܼܵܐ ܩܲܠܝܼܠ ܤܠܸܩ̣ ܗ̄ܘ̣ܵܐ ܠܛܘܼܪܵܐ ܠܘܵܬܼ ܪܲܒܹܗ ܡܵܪܝ ܥܲܒܼܕܝܼܫܘܿܥ<EOS> ܘܟܲܕܼ<EOS>ܝܼܪܲܚ ܝܵܘܡܝܼ̈ܢ ܩ̣ܵܘܝܼ ܠܘܵܬܹܗ ܟܲܕܼ ܥܵܒܼ̇ܕܿܝܼܢ ܗ̄ܘ̣ܵܘ ܨܵܘܒܵܐ ܐܲܡܝܼܪܵܐ ܬܪ̈ܲܝܗܘܿܢ<EOS>ܠܘܵܬܼ ܤܵܒܼܵܐ ܩܲܕܿܝܼܫܵܐ ܒܹܪܝ ܐܲܒܼܝܼܠܵܐ ܥ̣ܒܲܕܼܘ ܓܲܝ̈ܤܹܐ ܪܵܘܪ̈ܒܹܐ ܪ̈ܗܘܿܡܵܝܹܐ<EOS>ܘܛܲܝܵܝܹ̈ܐ ܘܲܫ̣ܒܼܵܘ ܘܐܲܚ̣ܪܸܒܼܘ ܠܐܲܬܼܪ̈ܵܘܵܬܼܵܐ ܟܠܗܘܿܢ ܕܫܘܼܠܛܵܢܹܗ ܕܛܘܼܒܼܵܢܵܐ ܡ̣ܢ<EOS>ܢܲܗܪܵܐ ܬܘܼܪܡܵܪܵܐ ܘܲܥܕܲܡܵܐ ܠܲܢܨܲܝܼܒܼܝܼܢ ܡܕܼܝܼܢ̄ܬܼܵܐ ܕܒܹܝܬܼ ܬܚܘܼ̈ܡܹܐ ܫܒܼܵܘ ܕܹܝܢ<EOS>ܐܵܦ ܠܐܲܒܼܘܼܗܝ ܘܠܸܐܡܹܗ ܘܠܲܐܢ̄ܬܿܬܹܗ ܘܠܲܐܚܘܼܗܝ ܘܲܠܚܵܬܹܗ ܘܲܠܟܼܠ̇ܗܘܿܢ ܐ̄ܢܵܫܲܝ̈<EOS>ܒܲܝܬܹܗ<EOS> ܐܸܬܼܦܲܠܲܛ̣ܘ ܕܹܝܢ ܡ̣ܢ ܦܵܠܚܹ̈ܐ ܕܝܼܠܹܗ ܪ̈ܵܟܼܒܲܝ ܪ̈ܲܟܼܫܵܐ<EOS>ܓܲܒܼܪܹ̈ܐ ܡܲܐܬܹܝܢ ܘܲܬܼܠܵܬܼܝܼܢ ܘܚܲܡܫܵܐ ܘܐܸܤ̣ܬܲܪܗܲܒܼܘ ܠܛܘܼܪܵܐ ܘܒܼܵܥܹ̇̄ܝܢ ܗ̄ܘ̣ܵܘ<EOS>ܠܹܗ ܠܛܘܼܒܼܵܢܵܐ<EOS> ܘܐܸܙܲܠ̣ܘ ܘܐܸܫ̣ܟܿܚܘܼܗܝ ܒܲܡܥܲܪܬܹܗ ܕܒܹܪܝܼ ܐܲܒܼܝܼܠܵܐ ܥܲܡ ܪܲܒܹܗ<EOS>ܥܲܒܼܕܝܼܫܘܿܥ ܘܟܸܢܫܵܐ ܪܲܒܵܐ ܕܟܼܵܗ̈ܢܹܐ ܕܲܟܼܢܝܼܫܝܼܢ ܠܐܝܼܩܵܪܹܗ<EOS> ܘܟܲܕܼ ܚܙ̣̰ܵܐ ܐܸܢܘܿܢ<EOS>ܛܘܼܒܼܵܢܵܐ ܩܲܪܕܵܓܼ ܡܸܚܕܼܵܐ ܩܲܕܸܡ̣ ܗ̤ܘ ܘܐܸܡ݂ܲܪ ܠܗܘܿܢ ܕܵܡܹ̇ܝܢ ܐ̄ܢ̄ܬܿܘܿܢ ܠܝܼ<EOS>ܕܦܲܠܝܼ̈ܛܝ ܡ̣ܢ ܓܲܝܤܵܐ ܐܲܢ̄ܬܿܘܿܢ<EOS> ܥܢ̣ܵܐ ܕܹܝܢ ܚܲܕܼ ܡܸܢܗܘܿܢ ܓܲܒܼܪܵܐ ܒܲܥܪܝܼܪܵܝ<EOS>ܒܲܙܢܵܘ̈ܗܝ ܘܒܼܝܼܫ ܒܚܲܢܦܘܼܬܹܗ ܘܐܸܡ݂ܲܪ ܠܹܗ ܟܲܕܼ ܦܲܛܚܵܫܹ̈ܐ ܘܡܲܪ̈ܙܒܼܵܢܹܐ ܒܲܡܥܲܪܹ̈ܐ<EOS>ܕܓܲܢܵܒܹ̈ܐ ܘܡܲܛܥ̈ܝܵܢܹܐ ܥܵܡ̇ܪܝܼܢ ܠܲܢ ܗܵܟܲܢܵܐ ܙܵܕܹ̇ܩ ܗ̄ܘ̣ܵܐ ܕܬܸܓܼܕܲܫ<EOS> ܘܥܡܵܗ̇<EOS>ܕܡܸܠܬܹܗ ܡܚ̣ܵܝܗܝ ܡܲܠܲܐܟܹܗ ܕܡܵܪܝܵܐ ܘܲܢܦܲܠ̣ ܥܲܠ ܕܘܼܟܿܬܹܗ ܘܡ̣ܝܼܬܼ<EOS> ܘܟܲܕܼ ܚܙ̣ܵܘ<EOS>ܚܲܒܼܪ̈ܵܘܗܝ ܡܸܕܸܿܡ ܕܲܗܘ̤ܵܐ ܕܚܸܠ̣ܘ ܕܚܠܬܼܵܐ ܪܲܒܹܿܬܼܵܐ ܘܗܲܝܡܸܢ̣ܘ ܗ̄ܘ̣ܵܘ ܟܠܗܘܿܢ<EOS>ܒܡܵܪܲܢ ܝܼܫܘܿܥ ܡܫܝܼܚܵܐ ܘܩܲܒܸܿܠ̣ܘ ܪܘܼܫܡܵܐ ܕܡܲܥܡܘܿܕܝܼܬܼܵܐ ܩܲܕܝܼܫܬܼܵܐ ܒܹܗ ܒܝܵܘܡܵܐ<EOS>ܛܘܼܒܼܵܢܵܐ ܕܹܝܢ ܩܲܪܕܵܓܼ ܐܸܡ݂ܲܪ ܠܩܲܕܲܝܼ̈ܫܹܐ ܛܘܼܒܼܵܢܹ̈ܐ ܒܹܪܝ ܘܥܲܒܼܕܝܼܫܘܿܥ<EOS>ܐܲܒܼܵܗܲܝ̈ ܘܡܵܪ̈ܲܝ ܨܲܠܵܘ ܥܠܲܝ ܕܐܹܙܲܠ ܘܲܒܼܚܝܠܹܗ ܕܲܡܫܝܼܚܵܐ ܡܵܪܲܢ ܘܒܲܨ̈ܠܵܘܵܬܼܟܼܘܿܢ<EOS>ܐܲܦܢܸܐ ܠܲܫܒܼܝܼܬܼܵܐ ܪܲܒܿܬܼܵܐ ܡ̣ܢ ܒܵܙܘܿܙܹ̈ܐ<EOS> ܗܸܢܘ̣ܿܢ ܕܹܝܢ ܚܲܬܼܡ̣ܘܼܗܝ ܒܐܵܬ݂ܵܐ<EOS>ܕܲܨܠܝܼܒܼܵܐ ܘܢܲܫ̣ܩܘܼܗܝ ܘܫܲܕܪܘܼܗܝ ܒܲܫܠܵܡܵܐ<EOS>ܘܟܲܕܼ ܡܲܛ̣ܝܼ ܠܚܸܤܢܹܗ ܕܥܲܠ ܡܲܠܩܝܼ ܘܲܚ̣ܙܵܐ ܚܪ̈ܝܼܒܹܐ ܕܲܪܡܹܝܢ<EOS>ܘܒܲܝܬܹܗ ܕܲܒܼܙܝܼܙ ܘܒܲܪܢܵܫ ܠܲܝܬܿ ܒܹܗ ܟܸܪܝܲܬ̤ ܠܹܗ ܛܵܒܼ<EOS> ܘܡܸܚܕܼܵܐ ܫܲܕܲܪ ܒܵܬܲܪܗܘܿܢ<EOS>ܐܝܼܙ̈ܓܲܕܹܐ ܩܲܠܝܼ̈ܠܹܐ ܘܲܟܼܬܲܒܼ ܠܗܘܿܢ ܗܵܟܲܢܵܐ ܤܒܲܪܬܿܘܿܢ ܠܟܼܘܿܢ ܕܐܸܢܵܐ ܩܲܪܕܵܓܼ<EOS>ܫܸܠܚܹ̈ܬܼ ܥܘܼܫܢܵܐ ܩܲܕܼܡܵܝܵܐ ܕܬܼܘܼܩܦܵܐ ܕܲܩܪܵܒܼܵܐ ܘܡܸܛܠܗܵܕܹܐ ܐܲܡ̣ܪܲܚܬܿܘܿܢ ܠܡܸܥܲܠ<EOS>ܘܲܠܡܸܚܪܲܒܼ ܠܐܲܬܼܪ̈ܵܘܵܬܼܵܐ ܕܲܬܼܚܹܝܬܼ ܫܘܼܠܛܵܢܝ<EOS> ܗܵܕܹܐ ܕܹܝܢ ܗܘܲܝ̤ܬܿܘܿܢ ܝܵܕܼܥ̇ܝܼܢ<EOS>ܕܠܵܘ ܡܸܫܠܚ ܫܸܠܚܹ̈ܬܼ ܐܸܠܵܐ ܡܸܠܒܲܫ ܠܸܒܼܫܹ̇ܬܼ ܥܘܼܫܢܵܐ ܕܠܵܐ ܡܸܙܕܟܸܐ<EOS> ܐܸܠܵܐ ܫܲܕܲܪܘ<EOS>ܠܝܼ ܢܲܦܫ̈ܬܼܵܐ ܟܠܗܹܝܢ ܕܲܫ̣ܒܲܝܬܿܘܿܢ ܘܩܸܢ̈ܝܵܢܹܐ ܤܲܒܼܘ ܠܟܼܘܿܢ ܘܙܸܠܘ ܒܲܫܠܵܡܵܐ<EOS> ܘܥܲܡܝ<EOS>ܩܪܵܒܼܵܐ ܠܵܐ ܬܓܲܪܘܿܢ ܘܗܵܕܹܐ ܦܲܩܚܵܐ ܠܟܼܘܿܢ<EOS> ܗܸܢܘ̣ܿܢ ܕܹܝܢ ܟܲܕܼ ܩܲܒܸܿܠ̣ܘ ܘܲܩ̣ܪܵܘ<EOS>ܐܸܓܿܪ̈ܵܬܼܵܐ ܟܬܲܒܼܘ ܠܹܗ ܨܲܥܪܵܐ ܘܨܘܼܚ̈ܝܵܬܼܵܐ ܘܡܸܠܹ݁̈ܐ ܕܒܸܙܚܵܐ<EOS> ܗ̤ܘ ܕܹܝܢ ܡܸܢܕܪܹܫ<EOS>ܟܬܲܒܼ ܠܗܘܿܢ ܗܵܟܲܢܵܐ ܐܸܠܵܐ ܡ̣ܢ ܕܠܸܒܼܫܹ̇ܬܼ ܠܲܡܫܝܼܚܵܐ ܫܲܝܢܹܗ ܕܥܵܠܡܵܐ ܠܵܐ ܨܵܒܹ̇ܐ<EOS>ܐ̄ܢܵܐ ܕܲܒܼܨܒܼܝܵܢܝ ܐܸܠܲܒܲܫ ܪܘܼܓܼܙܵܐ ܕܒܲܩܪ̈ܵܒܹܐ<EOS> ܐܸܠܵܐ ܫܲܕܲܪܘ ܠܝܼ ܠܐܵܒܼܝ ܘܠܹܐܡܝ<EOS>ܘܠܲܐܢ̄ܬܲܬܼܝ ܘܠܵܐܚܝ ܘܲܠܚܵܬܼܝ ܘܲܠܐ̄ܢܵܫܲܝ̈ ܒܲܝܬܿܝ ܟܠܗܘܿܢ ܘܲܠܟܼܠܵܗ̇ ܫܒܼܝܼܬܼܵܐ<EOS>ܕܲܕܼܒܲܪܬܿܘܿܢ ܡ̣ܢ ܐܲܬܼܪ̈ܵܘܵܬܼܵܐ ܕܲܬܚܹܝܬܼ ܫܘܼܠܛܵܢܝ<EOS> ܘܤܲܒܼܘ ܠܟܼܘܿܢ ܩܸܢܝܵܢܵܐ ܘܲܤܛܵܘ<EOS>ܘܲܥܒܲܪ ܡܹܢܝ<EOS> ܘܠܵܐ ܬܸܥܒܿܕܼܘܼܢܵܢܝ ܕܒܼܵܬܲܪܟܼܘܿܢ ܐܸܪܕܘܿܦ<EOS> ܗܸܢ̣ܘܿܢ ܕܹܝܢ ܟܲܕܼ ܫܡܲܥ̣ܘ<EOS>ܗ̄ܘ̣ܵܘ ܗܵܠܹܝܢ ܘܲܬܼܟܼܝܼܠܝܼܢ ܗ̄ܘ̣ܵܘ ܟܹܐܡܲܬܼ ܕܡ̣ܢ ܟܲܕܼܘ ܤ̣ܡܲܟܼܘ<EOS>ܠܐܲܬܼܪ̈ܵܘܵܬܼܵܐ ܕܫܘܼܠܛܵܢܗܘܿܢ ܦܤܲܩ̣ܘ ܪܹܫܹܗ ܕܐܲܚܘܼܗܝ ܘܫܲܕܲܪܘ ܠܹܗ<EOS> ܛܘܼܒܼܵܢܵܐ ܕܹܝܢ<EOS>ܟܲܕܼ ܚ̣ܙܵܐ ܠܪܹܫܹܗ ܕܐܲܚܘܼܗܝ ܕܲܦܤܝܼܩ ܒܟܲܪܝܘܼܬܼܵܐ ܡܸܫܬܲܢܲܩ ܗ̄ܘ̣ܵܐ ܘܲܒܼܪܘܼܓܼܙܹܗ<EOS>ܡܸܬܼܓܵܘܙܲܠ ܗ̄ܘ̣ܵܐ<EOS> ܘܲܦ̣ܩܲܕܼ ܡܸܚܕܼܵܐ ܘܩܲܪܢܵܐ ܩܪܵܬ̤ ܘܥܲܠ̣ ܗ̤ܘ ܘܡܲܐܬܹܿܝܢ<EOS>ܘܲܬܼܠܵܬܼܝܼܢ ܘܐܲܪܒܿܥܵܐ ܦܵܠܚܹ̈ܐ ܘܫܲܒܼܥܵܐ ܥܲܒܼܕܵܘ̈ܗܝ ܠܥܹܕܬܹܗ ܕܐܲܠܵܗܵܐ ܘܲܦ̣ܫܲܛ<EOS>ܐܝܼܕܼܵܘ̈ܗܝ ܘܲܡܨܲܠܸܐ ܗ̄ܘ̣ܵܐ ܘܐܵܡܲ݁ܪ ܕܘܼܢ ܡܵܪܝܵܐ ܕܝܼܢܝ ܘܐܸܬܼܟܬܲܫ ܥܲܡ ܐܲܝܠܹܝܢ<EOS>ܕܡܸܬܼܟܲܬܿܫܝܼܢ ܥܲܡܝ<EOS> ܐܲܚܘܼܿܕܼ ܙܲܝܢܵܐ ܘܤܲܟܿܪܵܐ ܘܩܘܼܡ ܒܥܘܼܕܪܵܢܝ ܫܡܘܿܛ ܤܲܦܤܹܪܵܐ<EOS>ܘܐܲܒܼܪܸܩ ܠܘܼܩܒܲܠ ܪ̈ܵܕܼܘܿܦܲܝ<EOS> ܘܐܸܡ݂ܲܪ ܠܢܲܦܫܝ ܕܐܸܢܵܐ ܗ̣̄ܘ ܦܵܪܘܿܩܹܟܼܝ<EOS> ܘܟܲܕܼ<EOS>ܫܲܠܸܡ̣ ܨܠܘܿܬܹܗ ܫܩܲܠ̣ ܚܢܵܢܵܐ ܡ̣ܢ ܩܕܼܵܡ ܒܹܝܬܼ ܩܘܼܕܼܫܵܐ ܘܲܒܼܕܲܪ ܥܲܠ ܙܲܝܢܹܗ ܘܥܲܠ<EOS>ܤܘܼܤܝܹܗ ܘܥܲܠ ܦܵܠܵܚܵܘ̈ܗܝ<EOS> ܘܲܨܠܝܼܒܼܵܐ ܕܕܲܗܒܼܵܐ ܕܲܩܒܼܝܼܥ ܒܹܗ ܩܲܝܤܵܐ ܩܲܕܿܝܼܫܵܐ<EOS>ܕܲܙܩܝܼܦܹܗ ܕܦܵܪܘܿܩܲܢ ܬܠ̣ܵܐ ܒܲܩܕܼܵܠܹܗ<EOS> ܘܐܲܪܝܼܡ̣ ܐܝܼܕܼܵܘ̈ܗܝ ܘܲܡ̣ܬܲܚ ܚܝܵܪܹܗ<EOS>ܩܲܕܝܼܫܵܐ ܠܲܡܪܵܘܡܵܐ ܘܲܢ̣ܕܲܪ ܢܸܕܼܪܵܐ ܠܡܵܪܝܵܐ ܘܐܸܡ݂ܲܪ ܡܵܪܝܵܐ ܐܠܵܗܵܐ ܚܲܝܠܬܼܵܢܵܐ<EOS>ܓܲܢ̄ܒܵܪܵܐ ܕܥܵܠܲܡܹ̈ܐ ܐܸܢ ܬܸܗܘܸܐ ܥܲܡܝ ܒܐܘܼܪܚܵܐ ܗܵܕܹܐ ܕܐܵܙܹ̇ܠ ܐ̄ܢܵܐ ܒܵܗ̇<EOS>ܘܲܒܼܚܲܝܠܵܟܼ ܘܲܒܼܥܘܼܕܼܪܵܢܵܟܼ ܐܲܕܪܸܟܼ ܠܲܒܼܥܸܠܕܲܒܼܵܒܲܝ̈ ܘܐܸܙܟܸܐ ܐܸܢܘܿܢ ܘܐܲܗܦܸܟܼ<EOS>ܡܸܢܗܘܿܢ ܠܲܫܒܼܝܼܬܼܵܐ ܕܫ̣ܒܼܵܘ ܘܐܸܦܢܸܐ ܒܲܫܠܵܡܵܐ ܡ̣ܢ ܩܵܪܵܒܼܵܐ ܗܵܢܵܐ<EOS>ܕܤܝܼܡ ܩܕܼܵܡܲܝ ܥܵܩܲܪ ܐ̄ܢܵܐ ܒܹܝܬܼ ܢܘܼܪ̈ܘܵܬܼܵܐ ܘܒܼܵܢܹ̇ܐ ܐ̄ܢܵܐ ܒܹܝܬܼ ܤܵܗ̈ܕܘܼܬܼܵܐ<EOS>ܘܲܡܤܲܚܸܦ ܐ̄̈ܢܵܐ ܐܲܕܪ̈ܘܿܩܹܐ ܘܩܵܒܲܥ̇ ܐ̄ܢܵܐ ܒܕܼܘܼ̈ܟܿܝܵܬܼܗܘܿܢ ܡܲܕܼܒ̈ܚܹܐ ܩܲܕܝ̈ܫܹܐ<EOS>ܘܲܛܠܵܝܹ̈ܐ ܒܲܢܝ̈ ܡܓܼܘܼܫܹ̈ܐ ܕܲܦܪܝܼܫܝܼܢ ܡ̣ܢ ܐܲܒܼܵܗܲܝ̈ܗܘܿܢ ܥܲܒܼ̈ܕܹܐ ܠܤܵܛܵܢܵܐ<EOS>ܥܲܒܼ̈ܕܹܐ ܠܲܡܫܝܼܚܵܐ ܐܸܬܸܿܠ ܘܲܒܼܢܲܝ̈ ܩܝܵܡܵܐ ܐܸܥܒܸܿܕܼ ܐܸܢܘܿܢ<EOS> ܘܓܲܙܹ̈ܐ ܘܡܲܪ̈ܗܵܛܹܐ<EOS>ܕܲܦܪܲܫ̣ܘ ܐܲܒܼܵܗܲܝ̈ ܘܝܲܗ̣̄ܒܼܘ ܠܒܹܝܬܼ ܢܘܼܪ̈ܘܵܬܼܵܐ ܠܥܹ̈ܕܵܬܼܵܐ ܘܲܠܕܲܝܪ̈ܵܬܼܵܐ<EOS>ܐܹܦܲܠܸܓܼ ܐܸܢܘܿܢ<EOS> ܘܟܲܕܼ ܫܲܠܸܡ̣ ܡܸܠܲܝ̈ ܢܸܕܼܪܹܗ ܘܦܸܬܼܓܼܵܡܲܝ̈ ܩܝܵܡܹܗ ܗܵܐ ܩܵܠܵܐ<EOS>ܐܸܫܬܲܡܲܥ̣ ܡ̣ܢ ܒܹܝܬܼ ܡܲܩܕܫܹܗ ܕܡܵܪܝܵܐ ܕܐܵܡܲ݁ܪ ܐܸܬܼܠܲܒܲܒܼ ܐܸܬܼܠܲܒܲܒܼ ܐܸܬܼܚܲܝܲܠ<EOS>ܘܐܸܬܼܥܲܫܲܢ ܘܠܵܐ ܬܸܕܼܚܲܠ ܥܲܒܼܕܝܼ ܩܲܪܕܵܓܼ<EOS> ܡܸܛܠ ܕܥܲܡܵܟܼ ܐ̄ܢܵܐ ܘܐܲܫܠܸܵܡ<EOS>ܠܲܒܸܠܕܵܒܼܵܒܲܝ̈ܟ ܒܐܝܼܕܲܝ̈ܟ<EOS> ܘܟܲܕܼ ܩܵܠܵܐ ܗܵܘ̇ ܐܸܫܬܿܡܲܥ̣ ܡܸܚܕܼܵܐ ܗ̤ܘ ܘܦܵܠܚܵܘ̈ܗܝ<EOS>ܢܦܲܠ̣ܘ ܥܲܠ ܐܲܦܲܝ̈ܗܘܿܢ ܩܕܼܵܡ ܐܵܪܘܿܢܹܗ ܕܡܵܪܝܵܐ ܐܲܝܟܼ ܫܵܥܹ̈ܐ ܬܲܪܬܹܿܝܢ<EOS> ܘܩܵܡ̣ܘ<EOS>ܒܚܲܕܼܘܼܬܼܵܐ ܘܫܲܒܼܚ̣ܘ ܠܐܲܠܵܗܵܐ<EOS>ܘܲܦ̣ܩܲܕܼ ܩܲܕܼܿܝܼܫܵܐ ܘܲܩ̣ܪܵܬ̤ ܩܲܪܢܵܐ ܬܠܵܬܼ ܙܲܒܼܢܝܼ̈ܢ ܘܲܪܟܸܿܒܼܘ<EOS>ܗܵܝܕܹܿܝܢ ܐܸܡ݂ܲܪ ܚܲܕܼ ܡ̣ܢ ܛܥܝܼܢܲܝ̈ ܙܲܝܢܹܗ ܘܗܵܐ ܡܵܪܝ ܠܵܐ ܝܵܕܼܥ̇ܝܼܢܲܢ ܐܘܼܪܚܵܐ<EOS>ܕܒܼܵܗ̇ ܙܵܕܹ̇ܩ ܠܲܢ ܠܡܸܪܕܲܦ ܒܵܬܲܪ ܒܥܸܠܕܿܒܼܵܒܲܝ̈ܢ<EOS> ܛܘܼܒܵܢܵܐ ܕܹܝܢ ܓܚܸܟܼ ܦܨܝܼܚܵܐܝܼܬܼ<EOS>ܘܐܸܡ݂ܲܪ ܠܹܗ ܗܵܘ̇ ܕܐܲܫ̣ܡܲܥ ܠܲܢ ܩܵܠܵܐ ܕܙܵܟܼܘܼܬܼܵܐ ܗ̤ܘ ܡܚܵܘܸܐ ܠܲܢ ܐܘܼܪܚܵܐ<EOS>ܬܪܝܼܨܬܵܐ ܕܒܼܵܗ̇ ܢܸܪܕܸܐ ܘܢܸܪܕܿܘܿܦ ܘܢܲܕܼܪܸܵܟܼ ܠܲܒܼܥܸܠܕܿܒܼܵܒܲܝ̈ܢ<EOS>ܘܟܲܕܼ ܪܕܼܵܘ ܐܲܝܟܼ ܡܝܼ̈ܠܹܐ ܬܪܹܝܢ ܗܵܐ ܪ̈ܘܼܩܹܐ ܡ̣ܢ ܫܹܐܪ̈ܝܹܐ ܕܐܲܢ̄ܬܿܬܹܗ ܕܡܹܝܢ<EOS>ܒܐܘܼܪܚܵܐ<EOS> ܒܚܸܟܼܡܵܬܼܵܐ ܓܹܝܪ ܪܲܒܿܬܼܵܐ ܥܸܒܼܕܲܬ̤ ܘܲܒܼܟܼܠܵܗ̇ ܐܲܪܥܵܐ ܕܒܼܵܗ̇ ܕܕܼܵܘ<EOS>ܫܲܒܵܝܹ̈ܐ ܒܚܲܕܼ ܚܲܕܼ ܦܲܪܤܚܵܐ ܘܒܲܬܼܪܹܝܢ ܦܲܪ̈ܤܚܝܼܢ ܡܓܲܢܒܵܐ ܗ̄ܘ̣ܵܬܼ ܟܲܤܝܵܐܝܼܬܼ<EOS>ܡ̣ܢ ܫܲܒܵܝܹ̈ܐ ܘܲܡܨܲܪܝܵܐ ܗ̄ܘ̣ܵܬܼ ܪ̈ܘܼܩܥܹܐ ܡ̣ܢ ܫܹܐܪ̈ܝܹܐ ܕܲܠܒܼܘܼܫܵܗ̇ ܘܪܵܡ̇ܝܵܐ<EOS>ܗ̄ܘ̣ܵܬܼ ܒܐܘܼܪܚܵܐ ܐܲܝܟܼ ܕܢܸܗܘܘܿܢ ܟܹܐܡܲܬܼ ܐܵܬܼ̈ܘܵܬܼܵܐ ܘܝܲܕܼܥܹ̈ܐ ܠܒܲܥܠܵܗ̇<EOS>ܠܡܲܪܕܝܼܬܼܵܐ ܕܒܼܵܬܼܪܗܘܿܢ<EOS> ܬܟܼܝܼܠܵܐ ܗ̄ܘ̣ܵܬܼ ܓܹܝܪ ܥܲܠ ܙܪܝܼܙܘܼܬܹܗ ܘܲܚܠܝܼܨܘܼܬܹܗ<EOS>ܘܲܡܪܲܚܡܵܢܘܼܬܹܗ ܕܒܲܥܠܵܗ̇ ܕܠܵܐ ܡܲܗܡܸܐ ܗ̄ܘ̣ܵܐ ܡ̣ܢ ܕܲܠܡܸܪܕܲܦ ܒܵܬܲܪ ܫܲܒܵܝܹ̈ܐ ܟܲܕܼ<EOS>ܚ̣ܙܵܐ ܕܹܝܢ ܛܘܼܒܼܵܢܵܐ ܗܵܕܹܐ ܚ̣ܕܝܼ ܪܵܘܪܒܼܵܐܝܼܬܼ ܘܫܲܒܲܚ̣ ܠܐܲܠܵܗܵܐ<EOS> ܘܲܒܼܗܵܢ̇ܘܿܢ<EOS>ܝܲܕܼܥܹ̈ܐ ܪܕܼܵܘ ܥܕܲܡܵܐ ܕܲܤܡܲܟܼܘ ܠܐܲܬܼܪ̈ܵܘܵܬܼܵܐ ܕܩܲܪ̈ܕܘܵܝܹܐ<EOS> ܘܐܲܪܝܼܡ̣ ܥܲܝܢܵܘ̈ܗܝ<EOS>ܘܲܚ̣ܙܵܐ ܘܗܵܐ ܡܲܫܪ̈ܝܵܬܼܵܐ ܪܵܘܪ̈ܒܼܵܬܼܵܐ ܕܲܒܼܥܸܠܕܒܼܵܒܹ̈ܐ ܫܲܪ̈ܝܵܢ ܥܲܠ ܚܲܒܘܼܪܵܐ<EOS>ܢܲܗܪܵܐ<EOS> ܫܪܹܝܢ ܓܹܝܪ ܬܟܼܝܼܠܵܐܝܼܬܼ ܘܐܵܟܼܠܝܼܢ ܘܫܵܬܹܝܢ ܘܙܵܡ̇ܪܝܼܢ ܘܚܵܕܹܝܢ ܘܲܦܨܝܼܚܝܼܢ<EOS>ܒܲܫܒܼܝܼܬܼܵܐ ܪܲܒܿܬܼܵܐ ܘܒܸܙܬܼܵܐ ܥܲܫܝܼܢܬܼܵܐ ܕܒܼܐܝܼܕܲܝ̈ܗܘܿܢ<EOS>ܗܵܝܕܹܝܢ ܢ̣ܚܸܢܬܼ ܛܘܼܒܼܵܢܵܐ ܡ̣ܢ ܤܘܼܤܝܹܗ ܗ̤ܘ ܘܦܵܠܵܚܵܘ̈ܗܝ ܘܲܢܦܲܠ̣ܘ<EOS>ܥܲܠ ܐܲܦܲܝ̈ܗܘܿܢ ܥܲܠ ܐܲܪܥܵܐ<EOS> ܘܲܡܨܲܠܸܐ ܗ̄ܘ̣ܵܐ ܘܐܵܡܲ݁ܪ ܡܠܸܟܼ ܡܲܠܟܹ̈ܐ<EOS>ܫܡܲܝܵܢܵܐ ܗܵܘ̇ ܕܕܼܝܼܠܹܗ ܗ̣̄ܝ ܡܲܠܟܿܘܼܬܼܵܐ ܠܵܐ ܡܸܫܬܲܚܠܦܵܢܝܼܬܼܵܐ ܘܚܲܝܠܵܐ ܘܫܘܼܠܛܵܢܵܐ<EOS>ܘܓܲܢ̄ܒܵܪܘܼܬܼܵܐ ܒܲܫܡܲܝܵܐ ܘܒܲܐܪܥܵܐ ܗܵܘ̇ ܕܲܒܼܚܲܝܠܹܗ ܚ̣ܪܲܒܼ ܝܼܫܘܿܥ ܒܲܪܢܘܿܢ ܡܲܠܟܹ̈ܐ<EOS>ܪܵܘܪ̈ܒܹܐ ܘܥܲܫܝܼ̈ܢܹܐ ܘܒܲܕܼܪܵܥܹܗ ܪܵܡܵܐ ܙܟܼܵܐ ܛܘܼܒܼܵܢܵܐ ܕܵܘܝܼܕܼ ܠܥܲܡܡܹ̈ܐ<EOS>ܕܲܒܼܟܼܠܗܘܿܢ ܚܕܼܵܪ̈ܵܘܗܝ ܐܲܢ̄ܬܿ ܥܲܕܲܪ ܠܲܡܚܝܼܠܘܼܬܲܢ ܕܢܸܫܬܲܒܲܚ ܫܡܵܟܼ ܪܲܒܵܐ<EOS>ܒܙܵܟܼܘܼܬܼܵܐ ܕܤܵܓ̇ܘܼܘܿܕܲܝ̈ܟ ܠܥܵܠܲܡ ܥܵܠܡܝܼܢ ܐܵܡܹܝܢ<EOS> ܘܲܥ̣ܢܵܘ ܟܠܗܘܿܢ ܦܵܠܚܵܘ̈ܗܝ<EOS>ܒܚܲܕܼ ܩܵܠܵܐ ܐܵܡܹܝܢ<EOS> ܘܲܦ̣ܩܲܕܼ ܛܘܼܒܼܵܢܵܐ ܘܝܲܒܸܿܒܼܘ ܬܠܵܬܼ ܩܲܪ̈ܢܵܬܼܵܐ ܝܘܼܒܵܒܹ̈ܐ<EOS>ܪܵܘܪ̈ܒܹܐ ܘܲܕܚܝܼ̈ܠܹܐ<EOS> ܘܒܼܵܗ̇ ܒܫܵܥܬܼܵܐ ܐܵܬܼܚ̣ܙܝܼ ܠܹܗ ܠܛܘܼܒܼܵܢܵܐ ܩܲܪܕܵܓܼ ܩܲܕܝܼܫܵܐ<EOS>ܡܵܪܝ ܥܲܒܼܕܝܼܫܘܿܥ ܪܲܒܹܿܗ ܟܲܕܼ ܐܵܬ̤ܵܐ ܫܒܝܼܚܵܬܼܵܐ ܕܲܨܠܝܼܒܼܵܐ ܠܒܼܝܼܟܼ ܒܐܝܼܕܹܗ<EOS>ܘܪܵܗܹ̇ܛ ܩܕܼܵܡܵܘܗܝ ܘܐܵܡܲ݁ܪ ܠܹܗ ܗܵܐ ܒܹܪܝ ܐܵܬ̤ܵܐ ܪܲܒܿܬܼܵܐ ܕܙܵܟܼܘܼܬܼܵܟܼ<EOS> ܐܸܠܵܐ<EOS>ܐܸܬܼܚܲܝܲܠ ܘܐܸܬܼܥܲܫܲܢ ܡܸܛܠ ܕܐܲܫ̣ܠܸܡ ܡܵܪܝܵܐ ܠܲܒܼܥܸܠܕܿܒܼܵܒܲܝ̈ܟ ܒܐܝܼܕܲܝ̈ܟ<EOS> ܘܡ̣ܢ<EOS>ܫܹܠܝ ܐܬܲܕܼܝܼܩ̣ ܥܠܲܝܗܘܿܢ ܕܲܒܼܥܸܠܕܿܒܼܵܒܹ̈ܐ ܢܲܨܝܼܚܵܐ ܐܲܝܟܼ ܒܲܪܩܵܐ ܕܚܝܼܠܵܐ ܘܐܲܝܟܼ<EOS>ܫܸܡܫܵܐ ܒܕܸܢܚܹܗ ܘܐܲܝܟܼ ܓܲܢ̄ܒܵܪܵܐ ܕܕܼܵܐܹ̇ܨ ܠܡܸܪܗܲܛ ܐܘܼܪܚܹܿܗ<EOS> ܘܲܩ̣ܥܵܐ ܬܠܵܬܼ<EOS>ܙܲܒܼܢܝܼ̈ܢ ܩܵܠܹ̈ܐ ܙܥܝܼ̈ܦܹܐ ܘܐܸܡ݂ܲܪ ܠܗܘܿܢ ܗܵܢܵܘ ܝܵܘܡܵܐ ܕܦܘܼܪܥܵܢܵܐ<EOS>ܕܡܲܪܵܚܘܼܬܼܟܼܘܿܢ ܟܲܠܒܹ̈ܐ ܛܲܡ̈ܐܹܐ<EOS> ܘܡܸܚܕܼܵܐ ܐܸܫ̣ܬܲܠܗܲܒܼ ܠܲܩܪܵܒܼܵܐ ܫܒܼܝܼܬܼܵܐ ܕܹܝܢ<EOS>ܟ̱ܠܵܗ̇ ܪܸܗܛܲܬ̤ ܠܐܘܼܪܥܹܗ ܕܛܘܼܒܼܵܢܵܐ ܘܲܗܘ̤ܵܬܼ ܠܵܗ̇ ܡ̣ܢ ܒܸܤܬܿܪܹܗ<EOS>ܘܐܸܬܼܒܲܕܲܪ ܡܲܫܪ̈ܝܵܬܼܵܐ ܡ̣ܢ ܩܕܼܵܡܵܘܗܝ ܘܲܚ̣ܪܲܒܼ ܐܸܢܘܿܢ ܐܲܝܟܼ ܕܲܠܫܸܒ̈ܠܹܐ ܕܚܲܩܠܵܐ<EOS>ܘܲܢܦܲܠ̣ ܫܠܲܕܲܝ̈ܗܘܿܢ ܒܚܲܒܘܼܪܵܐ ܢܲܗܪܵܐ ܒܲܕܼܡܘܼܬܼ ܩܲܡ̈ܨܹܐ ܫܝܼ̈ܛܹܐ ܘܕܲܠܝܼ̈ܠܹܐ<EOS>ܡܸܢܗܘܿܢ ܠܛܘܼܪܵܐ ܐܸܬܼܦܲܠܲܛ̣ܘ ܒܲܪܓܸܠ<EOS> ܘܲܡ̣ܚܵܐ ܐܸܢܘܿܢ ܘܲܪܕܸܦ ܐܸܢܘܿܢ ܥܕܲܡܵܐ<EOS>ܠܲܫܦܘܼܠܵܘ̈ܗܝ ܕܛܘܼܪܵܐ ܗܵܘ̇ ܕܥܲܠ ܪܹܫܹܗ ܐܸܬܿܬܿܢܝܲܝܲܬ̤ ܩܹܒܼܘܿܬܼܵܐ ܕܒܹܝܬܼ ܢܘܿܚ<EOS>ܘܲܢ̣ܦܢܵܐ ܩܲܕܿܝܼܫܵܐ ܒܙܵܟܼܘܼܬܼܵܐ ܪܲܒܿܬܼܵܐ ܘܲܒܼܚܲܕܼܘܼܬܼܵܐ ܟܲܕܼ ܡܙܲܡܲܪ ܗ̄ܘ̣ܵܐ<EOS>ܘܐܵܡ݁ܲܪ ܗܵܠܹܝܢ ܒܡܲܪ̈ܟܿܒܼܵܬܼܵܐ ܘܗܵܠܹܝܢ ܒܪ̈ܲܟܼܫܵܐ ܘܲܚܢܲܢ ܒܲܫܡܹܗ ܕܡܵܪܝܵܐ ܐܲܠܵܗܲܢ<EOS>ܢܸܥܫܲܢ<EOS> ܘܗܸܢܘ̣ܿܢ ܒܪܲܟܼܘ ܘܢܦܲܠ̣ܘ ܘܲܚܢܲܢ ܩܵܡ̣ܢ ܘܐܸܬܿܛܲܝܲܒܼܢ ܡܸܛܠ ܕܡܵܪܝܵܐ ܐܲܠܵܗܲܢ<EOS>ܦܲܪܩܲܢ<EOS> ܘܲܥ̣ܛܲܦ ܘܒܲܙ ܠܡܲܫܪ̈ܝܵܬܼܵܐ ܘܐܲܝ̣ܬܿܝܼ ܒܸܙܬܼܵܐ ܘܐܲܗ̣ܦܸܟܼ ܟ̱ܠܵܗ̇<EOS>ܫܒܼܝܼܬܼܵܐ<EOS> ܘܟܲܕܼ ܐܸܬ݂ܵܘ ܠܒܹܝܬܼ ܒܵܘܬܵܐ ܦ̣ܩܲܕܼ ܘܲܩ̣ܪܵܬ̤ ܩܲܪܢܵܐ<EOS> ܘܐܸܬܼܟܲܢܲܫ̣ܘ<EOS>ܟܠܗܘܿܢ ܦܵܠܵܚܵܘ̈ܗܝ ܘܲܤ̣ܥܲܪ ܐܸܢܘܿܢ ܘܐܸܫ̣ܟܲܚ ܕܲܢܛܝܼܪܝܼܢ ܟܠܗܘܿܢ ܕܠܵܐ ܢܸܟܼܝܵܢ<EOS>ܘܡܸܚܕܼܵܐ ܕܲܤ̣ܡܲܟܼ ܛܘܼܒܼܵܢܵܐ ܠܒܲܝܬܹܗ ܦ̣ܩܲܕܼ ܘܐܸܬܼܥ̣ܩܲܪܘ ܒܹܝܬܼ<EOS>ܢܘܼܪ̈ܘܵܬܼܵܐ ܕܲܒܼܢܹܝܢ ܗ̄ܘ̣ܵܘ ܠܐܲܒܼܵܗܵܘ̈ܗܝ ܘܲܥ̣ܒܲܕܼ ܐܸܢܘܿܢ ܗܲܝ̈ܟܿܠܹܐ ܩܲܕܝ̈ܫܹܐ<EOS>ܠܲܡܪܲܝܡܵܐ<EOS> ܘܤܲܚܸܦ ܐܲܕܪ̈ܘܿܩܹܐ ܕܡܸܙܕܲܚܵܐ ܗ̄ܘ̣ܵܬܼ ܒܗܘܿܢ ܢܘܼܪܵܐ ܡ̣ܢ ܡܓܼܘܼ̈ܫܹܐ<EOS>ܛܵܥܲܝ̈ܐ ܘܲܩ̣ܒܲܠ ܡܲܕܼܒܿܚܹ̈ܐ ܙܗܲܝ̈ܐ ܠܲܡܫܝܼܚܵܐ<EOS> ܘܟܼܠ ܕܢܕܲܪ ܠܡܵܪܝܵܐ ܓܡܲܪ ܘܫܲܡ̣ܠܝܼ<EOS>ܒܚܲܕܼܘܼܬܼܵܐ ܪܲܒܿܬܼܵܐ<EOS> ܡܓܘܼܫܹ̈ܐ ܕܹܝܢ ܕܐܝܼܬܼ ܗ̄ܘ̣ܵܘ ܒܐܲܬܼܪ̈ܵܘܵܬܼܵܐ<EOS>ܕܫܘܼܠܛܵܢܹܗ ܟܲܕܼ ܚ̣ܙܵܘ ܗܵܠܹܝܢ ܟܠܗܹܝܢ ܟܬܲܒܼܘ ܘܐܵܘܕܲܥ̣ܘ ܠܲܡܓܘܼܫܵܐ ܚܲܕܼ<EOS>ܟܲܤܝܵܐܝܼܬܼ ܕܡܸܬܼܩܪܸܐ ܗ̄ܘ̣ܵܐ ܡܵܘܒܿܕܵܢ ܡܵܘܒܸܿܕܸ<EOS> ܘܡܸܚܕܼܵܐ ܥܲܠ̣ ܠܘܵܬܼ ܡܲܠܟܵܐ<EOS>ܫܵܒܼܘܿܪ ܘܐܸܡ݂ܲܪ ܠܹܗ ܡܵܪܝ ܡܲܠܟܵܐ ܠܥܵܠܲܡ ܚܝܼ<EOS> ܩܲܪܕܵܓܼ ܗܵܘ̇ ܕܲܒܼܤܲܓܿܝܼܵܐܬܼܵܐ<EOS>ܐܸܬܼܝܲܩܲܪ ܡ̣ܢ ܡܲܠܟܿܘܼܬܼܟܼܘܿܢ ܘܲܥܒܲܕܬܘܿܢܵܝܗܝ ܦܲܛܚܵܫܵܐ ܕܐܵܬܼܘܿܪ ܘܡܲܪܙܒܼܵܢܵܐ<EOS>ܒܐܲܬܼܪܵܐ ܕܡܲܥܪܒܼܵܐ ܗܘ̤ܵܐ ܠܹܗ ܡ̣ܢ ܕܚܸܠܬܼܵܐ ܕܢܵܨܪ̈ܵܝܹܐ<EOS> ܘܲܥ̣ܩܲܪ ܒܹܝܬܼ<EOS>ܢܘܼܪ̈ܘܵܬܼܵܐ ܘܲܒܼܢܵܐ ܥܹ̈ܕܵܬܼܵܐ ܘܕܲܝܪ̈ܵܬܼܵܐ<EOS> ܘܲܡ̇ܢܲܓܸܿܕܼ ܡܓܼܘܼ̈ܫܹܐ ܘܥܵܒܹ̇ܕܼ<EOS>ܠܗܘܿܢ ܢܵܨܪܸ̈ܵܝܹܐ<EOS> ܘܫܵܛ̣ܵܗ̇ ܠܤܸܓܼܕܬܼܵܐ ܕܐܲܠܵܗܹ̈ܐ ܘܨܲܥܲܪ ܠܝܘܼܦܠܵܢܵܐ ܪܲܒܵܐ<EOS>ܕܲܡܓܼܘܼܫܘܼܬܼܵܐ ܘܚܲܫ̣ܒܵܗ̇ ܠܡܲܟܿܘܼܬܼܟܼܘܿܢ ܐܲܝܟܼ ܐܲܪܡܲܠܬܼܵܐ ܕܠܲܝܬܿ ܠܵܗ̇ ܒܲܥܠܵܐ<EOS>ܡܲܠܟܵܐ ܕܹܝܢ ܟܲܕܼ ܫܡܲܥ̣ ܐܸܡ݂ܲܪ ܠܹܗ ܙܥܝܼܦܵܐܝܼܬܼ ܘܐܲܝܟܲܢܵܐ ܗܵܠܹܝܢ ܫܡܲܥ̣ܬܿ ܘܟܼܠܹܗ<EOS>ܢܸܨܚܵܢܵܐ ܗܵܘ̇ ܪܲܒܵܐ ܕܲܥ̣ܒܲܕܼ ܩܲܪܕܵܓܼ ܕܒܼܡܲܐܬܹܝܢ ܘܲܬܼܠܵܬܼܝܼܢ ܘܐܲܪܒܿܥܵܐ ܓܲܒܼܪ̈ܝܼܢ<EOS>ܚ̣ܪܲܒܼ ܐܲܠܦܹ̈ܐ ܕܪ̈ܗܘܿܡܵܝܹܐ ܘܪܸ̈ܒܿܘܵܬܼܵܐ ܕܛܲܝܵܝܹ̈ܐ ܠܵܐ ܫܡܲܥ̣ܬܿ؟ ܡܓܼܘܼܫܵܐ ܕܹܝܢ<EOS>ܟܲܕܼ ܗܵܠܹܝܢ ܫܡܲܥ̣ ܡ̣ܢ ܡܲܠܟܵܐ ܐܸܬܿܬܿܙܝܼܥ̣ ܘܲܗܘ̤ܵܐ ܒܕܸܚܬܼܵܐ ܘܲܫܬܸܩ̣ ܘܠܵܐ ܡܲܠܸܠ̣<EOS>ܘܟܲܕܼ ܡܥܵܩ ܘܲܟܼܡܝܼܪ ܢܦܲܩ̣ ܡ̣ܢ ܩܕܼܵܡ ܡܲܠܟܵܐ ܘܐܸܙܲܠ̣ ܟܲܢܸܫ̣ ܠܟܼܠܗܘܿܢ ܪܵ ܪ̈ܒܼܵܢܹܐ<EOS>ܕܡܲܠܟܿܘܼܬܼܵܐ ܘܓܲܪܝܼ ܐܸܢܘܿܢ ܒܡܸܠܵܘ̈ܗܝ ܕܒܲܚܕܼܵܐ ܟܢܝܼܫܘܼ ܢܹܐܟܼܠܘܼܢ ܩܲܪ̈ܨܵܘܗܝ<EOS>ܕܛܘܼܒܼܵܢܵܐ ܩܲܪܓܵܕܼ ܩܕܼܵܡ ܡܲܠܟܵܐ<EOS> ܗܵܝܕܹܿܝܢ ܐܸܬܼܟܲܢܲܫ̣ܘ ܟܠܗܘܿܢ ܘܡ̣ܢ ܚܲܕܼ ܦܘܼܡ<EOS>ܫܠܲܚ̣ܘ ܠܡܲܠܟܵܐ ܟܲܕܼ ܐܵܡ̇ܪܝܼܢ ܡܵܪܲܢ ܡܲܠܟܵܐ ܐܸܢ ܗܵܕܹܐ ܫܸܦ̣ܪܲܬ̤<EOS>ܠܨܸܒܼܝܵܢܟܼܘܿܢ ܒܲܤܝܼܡܵܐ ܕܬܸܫܬܲܚܲܛ ܘܬܸܒܼܛܲܠ ܚܲܢܦܘܼܬܼܵܐ ܘܟܼܠܲܢ ܢܵܨܪ̈ܵܝܹܐ ܢܸܗܘܸܐ<EOS>ܦܩܘܿܕܼܘ ܠܡܵܘܕܵܥܝܼܘ ܠܥܲܒܼܕܲܝ̈ܟܿܘܿܢ ܨܸܒܼܝܵܢܟܼܘܿܢ ܕܢܸܕܲܥ ܡܸܕܸܿܡ ܕܙܵܕܹ̇ܩ ܠܲܢ<EOS>ܠܡܸܥܒܲܕܼ<EOS> ܐܸܢ ܕܹܝܢ ܗܵܕܹܐ ܠܲܝܬܿ ܠܡܵܢܵܐ ܐܲܗܡܝܼܬܿܘܿܢ ܡ̣ܢ ܡܲܪܵܚܵܐ ܩܲܪܕܵܓܼ ܕܗܵܐ<EOS>ܡܨܲܥܲܪ ܠܐܲܠܵܗܹ̈ܐ ܘܥܵ݁ܩܲܪ ܒܹܝܬܼ ܢܘܼܪ̈ܘܵܬܼܵܐ ܘܒܼܵܢܹܐ ܒܹܝܬܼ ܤܸܓܼ̈ܕܵܬܵܐ ܠܕܸܚܠܬܼܵܐ<EOS>ܒܝܼܫܬܼܵܐ ܕܢܵܨܪ̈ܵܝܹܐ<EOS>ܡܲܠܟܵܐ ܕܹܝܢ ܟܲܕܼ ܗܵܠܹܝܢ ܫܡܲܥ̣ ܛܵܒܼ ܟܸܪܝܲܬ̤ ܠܹܗ ܡܸܛܠ ܕܡ̣ܢ ܟ̱ܠܵܗ̇<EOS>ܢܲܦܫܹܗ ܪܵܚܹ̇ܡ ܗ̄ܘ̣ܵܐ ܠܹܗ ܠܛܘܼܒܼܵܢܵܐ ܩܲܪܕܵܓܼ<EOS> ܡܸܛܠ ܕܹܝܢ ܨܸܒܼܝܵܢܵܐ ܕܪܵܘܪ̈ܒܼܵܢܹܐ<EOS>ܐܸܬܼܐܠܸܨ ܠܡܸܒܼܥܹܝܗ ܠܛܘܼܒܼܵܢܵܐ ܩܲܪܕܵܓܼ<EOS> ܘܲܦ̣ܩܲܕ ܡܸܚܕܼܵܐ ܘܐܸܬܼܟܲܬܼܒܲܬ̤ ܤܲܩܪܵܐ<EOS>ܠܘܵܬܼ ܩܲܕܿܝܼܫܵܐ ܩܲܪܕܵܓܼ ܗܵܟܲܢܵܐ ܫܡܲܥ̣ܢܲܢ ܥܲܠ ܢܸܨܚܵܢܵܐ ܘܓܲܢ̈ܒܵܪܘܼܬܼܵܐ ܕܲܥ̣ܒܲܕܼܬܿ<EOS>ܒܪ̈ܗܘܿܡܵܝܹܐ ܘܲܒܼܛܲܝܵܝܹ̈ܐ ܘܲܒܼܫܲܪܟܵܐ ܕܥܲܡܡܹ̈ܐܐ ܕܐܲܡ̣ܪܲܚܘ ܠܡܸܥܲܠ ܠܐܘܼܚܕܵܢܲܢ ܐܘܿ<EOS>ܥܲܒܼܕܲܢ ܛܵܒܼܵܐ<EOS> ܘܒܲܕܼܓܘܿܢ ܫܸܦ̣ܪܲܬ̤ ܠܲܢ ܕܢܸܬܼܒܲܤܲܡ ܒܲܚܙܵܬܼܵܟܼ ܘܢܸܦܪܥܵܟܼ ܐܝܼܩܵܪܵܐ<EOS>ܚܠܵܦ ܙܵܟܼܘܼܬܼܵܟܼ ܪܲܒܿܬܼܵܐ<EOS> ܐܸܠܵܐ ܡܵܐ ܕܚܵܙܹ̇ܐ ܐܲܢ̄ܬܿ ܤܲܩܪܲܢ ܗܵܢܵܐ ܒܲܚܦܝܼܛܘܼܬܼܵܐ<EOS>ܬܵܐ ܠܬܲܪܥܲܢ ܘܠܵܐ ܢܲܗܡܵܐ<EOS> ܕܚܸܠ̣ ܗ̄ܘ̣ܵܐ ܓܹܝܪ ܡܲܠܟܵܐ ܠܡܵܘܕܵܥܘܼܬܹܗ ܓܲܠܝܵܐܝܼܬܼ ܥܲܠ<EOS>ܤܘܼܥܪܵܢܵܐ ܕܕܲܡ ܠܲܡ ܢܸܡܪܲܕܼ ܘܢܸܥܒܸܿܕܼ ܫܓܼܘܼܫܝܵܐ ܘܢܙܝܼܥ ܠܡܲܠܟܿܘܼܬܼܵܐ<EOS> ܛܘܼܒܼܵܢܵܐ<EOS>ܕܹܝܢ ܟܲܕܼ ܩܲܒܸܿܠ̣ ܐܸܓܲܪܬܵܐ ܕܡܲܠܟܵܐ ܘܲܩ̣ܪܵܗ̇ ܓܚܸܟܼ ܪܲܟܿܝܼܟܼܵܐܝܼܬܼ ܘܐܸܡ݂ܲܪ ܠܗܵܘ̇<EOS>ܕܝܲܒܿܠ̣ܵܗ̇ ܠܵܘ ܠܲܡ ܗܵܠܹܝܢ ܕܐܵܡ̇ܪܵܐ ܐܸܓܲܪܬܵܐ ܐܝܼܬܼ ܒܠܸܒܹܿܗ<EOS>ܕܡܲܠܟܵܐ<EOS> ܒܪܲܡ ܫܪܵܪܵܐ ܐܸܡ݂ܲܪ ܕܐܝܼܩܵܪܹ̈ܐ ܪܵܘܪ̈ܒܹܐ ܘܡܵܘ̈ܗܒܼܵܬܼܵܐ ܡܸܬܼܩܲܕܝܵܢ̈ܝܵܬܼܵܐ<EOS>ܐܝܼܬܼ ܠܝܼ ܠܡܸܤܲܒܼ ܡ̣ܢ ܐܝܼܕܼܵܘ̈ܗܝ ܘܲܡܛܲܝܲܒܼ ܐ̄ܢܵܐ ܠܡܹܐܙܲܠ ܒܚܲܕܼܘܼܬܼܵܐ ܪܲܒܿܬܼܵܐ<EOS>ܘܡܸܚܕܼܵܐ ܥܲܠ̣ ܠܥܹܕܬܵܐ ܘܦܲܪܤ̣ܵܗ̇ ܒܐܸܓܲܪܬܵܐ ܩܕܼܵܡ ܡܵܪܝܵܐ ܘܨܲܠ̣ܝܼ ܘܐܸܡ݂ܲܪ<EOS>ܡܫܝܼܚܵܐ ܒܪܹܗ ܕܐܲܠܵܗܵܐ ܕܒܲܕܼܡܹܗ ܙܲܟܵܝܵܐ ܙܲܒܼܢܵܗ̇ ܠܥܹܕܬܹܗ ܘܲܫ̣ܪܵܗ̇ ܠܲܚܛܝܼܬܼܵܐ<EOS>ܘܠܝܼ ܚܲܛܵܝܵܐ ܐܲܫ̣ܘܝܲܢܝ ܠܒܲܝܬܵܝܘܼܬܹܗ ܐܲܢ̄ܬܿ ܚܲܝܸܠܹܝܗ̇ ܠܲܡܚܝܼܠܘܼܬܼܝ ܠܲܡܩܵܡ<EOS>ܒܐܵܓܼܘܿܢܵܐ ܗܵܢܵܐ ܪܲܒܵܐ ܕܤܝܼܡ ܩܕܼܵܡܲܝ<EOS> ܘܗܲܒܼܠܝܼ ܕܐܸܦܘܿܩ ܡܸܢܹܗ ܒܙܵܟܼܘܼܬܼܵܐ<EOS>ܘܐܹܡܘܼܬܼ ܡܸܛܠ ܫܡܵܟܼ ܟܲܕܼ ܡܠܸܐ ܦܘܼܡܝ ܬܵܘܕܝܼܬܼܵܐ ܕܒܼܵܟܼ ܘܬܸܫܒܿܘܿܚܬܼܵܐ ܕܲܫܡܵܟܼ<EOS>ܩܲܕܿܝܼܫܵܐ<EOS> ܘܲܚ̣ܬܲܡ ܢܲܦܫܹܗ ܒܐܵܬ̤ܵܐ ܕܲܨܠܝܼܒܼܵܐ ܘܲܚ̣ܙܲܩ ܟܲܕܼ ܡܫܲܒܲܚ ܠܐܲܠܵܗܵܐ<EOS>ܘܟܲܕܼ ܤ̣ܡܲܟܼ ܒܬܲܪܥܵܐ ܕܡܲܠܟܵܐ ܫܠܲܚ̣ ܠܹܗ ܡܲܠܟܵܐ ܟܲܤܝܵܐܝܼܬܼ ܘܐܸܡ݂ܲܪ ܠܹܗ ܗܵܐ<EOS>ܡܓܼܘܼ̈ܫܹܐ ܘܪܵܘܪ̈ܒܼܵܢܹܐ ܟܠܗܘܿܢ ܕܡܲܠܟܿܘܼܬܼܵܐ ܠܚܝܼܡܝܼܢ ܠܵܟܼ ܘܨܵܒܹ̇ܝܢ ܠܡܸܩܛܠܵܟܼ<EOS>ܡܸܛܠ ܕܲܫܡܲܥ̣ܘ ܕܲܫܒܲܩ̣ܬܿ ܡܓܼܘܼܫܘܼܬܼܵܐ ܘܤܸܓܼܕܬܵܐ ܕܐܲܠܵܗܹ̈ܐ ܘܲܗ̤ܘܲܝܬܿ<EOS>ܟܪܸ̈ܤܛܝܵܢܵܐ<EOS> ܐܸܠܵܐ ܡܵܐ ܕܥܵܐܹ̇ܠ ܐܲܢ̄ܬܿ ܩܕܼܵܡܲܝ ܠܵܐ ܬܹܐܡܲܪ ܕܲܟܼܪܸܤܛܝܵܢܵܐ ܐܲܢ̄ܬܿ<EOS>ܐܲܝܟܼ ܕܢܸܒܼܗܬܼܘܼܢ ܡܩܲܛܪ̈ܓܼܵܢܲܝܟܼ ܘܲܚܢܲܢ ܢܝܲܩܪܵܟܼ ܐܝܼܩܵܪܹ̈ܐ ܪܵܘܪ̈ܒܹܐ<EOS> ܘܡܵܐ<EOS>ܕܦܵܢܹ̇ܝܬܿ ܠܐܲܬܼܪܵܟܼ ܘܲܠܫܘܼܠܛܵܢܵܟܼ ܐܲܝܟܼ ܕܨܵܒܹ̇ܐ ܐܲܢ̄ܬܿ ܗ̤ܘܝܼ<EOS>ܠܨܲܦܪܹܗ ܕܹܝܢ ܕܝܵܘܡܵܐ ܐܸܬܼܦ̣ܸܕܼ ܛܘܼܒܼܵܢܵܐ ܠܡܸܥܲܠ ܩܕܼܵܡ ܡܲܠܟܵܐ<EOS>ܘܟܲܕܼ ܥܵܐܹ̇ܠ ܗ̄ܘ̣ܵܐ ܡܓܼܘܼ̈ܫܹܐ ܟܠܗܘܿܢ ܘܪܵܘܪ̈ܒܼܵܢܹܐ ܕܡܲܠܟܿܘܼܬܼܵܐ ܐܸܬܼܟܲܢܲܫ̣ܘ<EOS>ܘܦܵܡ̣ܘ ܘܓܼܵܙ̇ܡܝܼܢ ܗ̄ܘ̣ܵܘ ܥܠܵܘܗܝ ܘܲܡܚܲܪܩܝܼܢ ܫܸܢܲܝ̈ܗܘܿܢ<EOS> ܗ̤ܘ ܕܹܝܢ ܛܘܼܒܼܵܢܵܐ ܚܵܐܲܪ<EOS>ܗ̄ܘ̣ܵܐ ܒܗܘܿܢ ܢܲܟܼܦܵܐܝܼܬܼ ܘܲܡܙܲܡܲܪ ܗ̄ܘ̣ܵܐ ܪܲܟܿܝܼܟܼܵܐܝܼܬܼ ܘܐܵܡܲ݁ܪ ܟܠܗܘܿܢ ܥܲܡܡܹ̈ܐ<EOS>ܚܲܕܼܪܘܼܢܝ ܘܒܲܫܡܹܗ ܕܡܵܪܝܵܐ ܐܲܤܝܼܦܹ̇ܬܼ ܐܸܢܘܿܢ<EOS> ܐܸܬܼܟܲܪܟܿܘܼܢܝ ܘܚܲܕܼܪܘܼܢܝ ܘܒܲܫܡܹܗ<EOS>ܕܡܵܪܝܵܐ ܐܲܤܝܼܦܹ̇ܬܼ ܐܸܢܘܿܢ<EOS> ܚܲܕܼܪܘܼܢܝ ܐܲܝܟܼ ܕܲܒܿܘܿܪܹ̈ܐ ܘܲܕܥܸܟܼܘ ܐܲܝܟܼ ܢܘܼܪܵܐ<EOS>ܕܓܸܠܹ̈ܐ ܘܒܲܫܡܹܗ ܕܡܵܪܝܵܐ ܐܲܤܝܼܦܹ̇ܬܼ ܐܸܢܘܿܢ<EOS> ܘܟܲܕܼ ܥܲܠ̣ ܩܕܼܵܡ ܡܲܠܟܵܐ ܩܥ̣ܵܐ<EOS>ܡܲܠܟܵܐ ܒܩܵܠܵܐ ܪܵܡܵܐ ܘܐܸܡ݂ܲܪ ܠܹܗ<EOS> ܐܸܬܲܝ̣ܬܿ ܒܲܫܠܵܡ ܦܵܠܚܵܐ ܙܲܟܵܝܵܐ ܫܘܼܦܪܵܗ̇<EOS>ܕܡܲܠܟܿܘܼܬܲܢ<EOS> ܫܡܲܥܢܲܢ ܥܲܠ ܢܸܨܚܵܢܲܝ̈ܟ ܘܛܵܒܼ ܩܲܠܸܤܢܲܢ ܠܟܲܫܝܼܪܘܼܬܼܵܟܼ<EOS>ܘܲܡܛܲܝܒܼܝܼܢܲܢ ܕܢܸܦܪܥܵܟܼ ܐܝܼܩܵܪܵܐ<EOS> ܒܪܲܡ ܫܡܲܥܢܲܢ ܗܵܝ̇ ܕܛܵܒܼ ܥܲܤܩܵܐ ܘܐܸܢ ܚܵܣ<EOS>ܗܵܟܲܢܵܐ ܗ̣̄ܝ ܠܡܵܘܬܵܐ ܡܲܪܝܼܪܵܐ ܫܵܘܹ̇ܐ ܐܲܢ̄ܬܿ<EOS> ܐܵܡ̇ܪܷܼܢ ܓܹܝܪ ܕܲܫܒܲܩ̣ܬܿ ܕܚܠܬܼܵܐ<EOS>ܪܲܒܿܬܼܵܐ ܕܲܡܓܼܘܼܫܘܼܬܼܵܐ ܘܠܲܐܠܵܗܹ̈ܐ ܨܲܥܲܪܬܿ ܘܲܠܢܵܨܪ̈ܵܝܹܐ ܐܸܬܼܢܩܸܦ̣ܬܿ ܘܲܗ̤ܘܲܝܬܿ<EOS>ܢܵܨܪܵܝܵܐ<EOS> ܘܟܲܕܼ ܗܵܠܹܝܢ ܐܸܡ݂ܲܪ ܗ̄ܘ̣ܵܐ ܠܹܗ ܡܲܠܟܵܐ ܒܥܲܝܵܢܵܘ̈ܗܝ ܪܵܡܹ̇ܙ ܗ̄ܘ̣ܵܐ ܠܹܗ<EOS>ܕܢܸܟܼܦܘܿܪ ܕܠܵܐ ܫܲܪܝܼܪ̈ܵܢ ܗܵܠܹܝܢ ܘܠܵܘ ܢܵܨܪܵܝܵܬ ܐܝܼܬܲܝ<EOS> ܛܘܼܒܼܵܢܵܐ ܕܹܝܢ ܩܲܪܕܵܓܼ<EOS>ܩ̣ܪܵܐ ܠܐܲܠܵܗܵܐ ܟܲܤܝܵܐܝܼܬܼ ܕܢܸܗܘܸܐ ܠܹܗ ܡܥܲܕܪܵܢܵܐ<EOS> ܘܲܬܼܪܵܐ ܒܠܸܒܹܿܗ ܦܸܬܼܓܼܵܡܵܐ<EOS>ܗܵܘ̇ ܕܛܘܼܒܼܵܢܵܐ ܕܵܘܝܼܕܼ ܕܐܹܡܲܠܸܠ ܒܙܲܕܝܼܩܘܼܬܼܵܐ ܩܕܼܵܡ ܡܲܠܟܹ̈ܐ ܘܠܵܐ<EOS>ܐܸܒܼܗܲܬܼ<EOS> ܘܲܦ̣ܬܲܚ ܦܘܼܡܹܗ ܠܒܼܝܼܒܼܵܐܝܼܬܼ ܘܐܸܡ݂ܲܪ ܠܡܲܠܟܵܐ ܫܲܪܝܼܪܵܐܝܼܬܼ ܡܵܪܝ<EOS>ܡܲܠܟܵܐ ܟܪܸܤܛܵܝܵܢܵܐ ܐܝܼܬܲܝ ܫܲܪܝܼܪܵܐ<EOS> ܘܐܵܘܕܝܼ̇ܬܼ ܘܡܵܘܕܼܢܵܐ ܒܟܸܤܝܵܐ ܘܲܒܼܓܸܠܝܵܐ<EOS>ܕܲܟܼܪܸܤܛܝܵܢܵܐ ܐܝܬܲܝ<EOS> ܘܲܒܼܚܲܝܠܹܗ ܕܲܡܫܝܼܚܵܐ ܡܵܪܝ ܙܟܹ̇ܝܬܼ ܠܲܒܼܥܸܠܕܿܒܼܵܒܹ̈ܐ<EOS>ܘܚܸܪܒܹ̇ܬܼ ܡܲܫܪ̈ܝܵܬܼܵܐ ܕܫܲܒܵܝܹ̈ܐ ܕܐܲܡ̣ܪܲܚܘ ܥܲܠ ܐܲܬܼܪ̈ܵܘܵܬܼܵܐ ܕܐܘܼܚܕܵܢܟܼܘܿܢ<EOS>ܗܵܢ̇ܘܿܢ ܕܠܝܼ ܐܲܓܼܥܸܠܬܿܘܿܢ<EOS>ܘܟܲܕܼ ܫܡܲܥ̣ ܡܲܠܟܵܐ ܗܵܠܹܝܢ ܛܵܒܼ ܟܸܪܝܲܬ̤ ܠܹܗ<EOS> ܡܛܸܠ ܕܹܝܢ ܪܵܘܪ̈ܒܼܵܢܹܐ<EOS>ܕܡܲܠܟܿܘܼܬܼܵܐ ܫܲܚ̣ܠܸܦ ܐܲܦܵܘ̈ܗܝ ܠܪܘܼܓܼܙܵܐ ܘܲܠܚܸܡܬܼܵܐ<EOS> ܘܐܸܡ݂ܲܪ ܠܹܗ ܠܩܲܕܿܝܼܫܵܐ<EOS>ܡܸܛܠ ܕܲܩܕܼܵܡܲܝܢ ܟܦܲܪܬܿ ܒܐܲܠܵܗܹ̈ܐ ܕܲܡܕܲܒܿܪܝܼܢ ܫܡܲܝܵܐ ܘܐܲܪܥܵܐ ܘܐܵܘܕܝܼܬܿ ܒܝܼܫܘܿܥ<EOS>ܗܵܘ̇ ܕܙܲܩ̣ܦܘܼܗܝ ܝܗ̄ܘܼܕܵܝܹ̈ܐ ܐܵܦ ܚܢܲܢ ܢܸܟܼܦܘܿܪ ܒܚܘܼܒܵܟܼ ܘܢܸܠܚܸܐ ܠܪܸܚܡܬܼܵܟܼ ܡ̣ܢ<EOS>ܪܸܥܝܵܢܲܢ ܘܲܠܡܵܘ̈ܬܹܐ ܘܲܠܡܵܘ̈ܬܹܐ ܡܲܪܝܼܪܹ̈ܐ ܢܲܫܠܡܵܟܼ<EOS> ܪܵܘܪ̈ܒܼܵܢܹܐ ܕܹܝܢ ܘܟܼܠܗܘܿܢ<EOS>ܡܓܼܘܼ̈ܫܹܐ ܐܲܪܝܼܡ̣ܘ ܩܵܠܗܘܿܢ ܘܲܩ̣ܥܵܘ ܘܐܵܡ̇ܪܝܼܢ ܗܵܢܵܐ ܠܪܸܒܿܘܿ ܡܵܘ̈ܬܝܼܢ ܫܵܘܹ̇ܐ<EOS>ܡܲܠܟܵܐ ܕܹܝܢ ܡܸܚܕܼܵܐ ܦ̣ܩܲܕܼ ܕܢܸܬܼܐܤܲܪ ܒܐܝܼܕܼܵܘ̈ܗܝ ܘܲܒܼܪܸ̈ܓܼܠܵܘܗܝ ܘܢܸܫܬܲܕܲܪ<EOS>ܠܐܲܬܼܪܹܗ ܘܬܲܡܵܢ ܢܸܬܿܬܿܕܝܼܢ<EOS> ܘܗܵܕܹܐ ܥ̣ܒܲܕܼ ܒܕܸܐܬܼܚܲܫܲܒܼ ܕܕܲܡ ܟܲܕܼ ܒܐܬܲܤܘܼܪܹ̈ܐ<EOS>ܡܸܬܼܠܒܸܟܼ ܙܲܒܼܢܵܐ ܢܲܓܿܝܼܪܵܐ ܟܒܲܪ ܡܸܬܿܬܿܘܸܐ ܘܟܼܵܦܲܪ ܒܲܟܼܪܸܤܛܝܵܢܘܼܬܼܵܐ ܘܚܵܝܹ̇ܐ<EOS>ܡܓܼܘܼܫܵܐ ܕܹܝܢ ܪܲܒܵܐ ܡܦܝܼܣ ܗ̄ܘ̣ܵܐ ܕܠܹܗ ܢܸܫܬܿܠܸܡ ܘܗ̤ܘ ܢܕܘܼܢܝܼܘܗܝ ܠܦܘܼܬܼ<EOS>ܪܲܒܿܘܼܬܼܵܐ ܕܤܲܟܼܠܘܼܬܹܗ<EOS> ܡܲܠܟܵܐ ܕܹܝܢ ܠܵܐ ܥܢ̣ܵܝܗܝ ܒܲܕܼܨܵܒܹ̇ܐ ܗ̄ܘ̣ܵܐ<EOS>ܕܢܲܚܹܝܘܗܝ ܠܩܲܕܿܝܼܫܵܐ<EOS> ܦ̣ܩܲܕܼ ܕܹܝܢ ܡܲܠܟܵܐ ܘܐܲܫܠܡ̣ܘܼܗܝ ܠܦܲܪ̈ܵܫܹܐ ܡܵܐܐ ܘܲܠܦܲܝ̈ܓܹܐ<EOS>ܚܲܡܫܝܼܢ ܘܲܠܚܹܐܪܹ̈ܐ ܥܸܤܪܝܼܢ ܕܢܵܘܒܿܠܘܼܢܵܝܗܝ ܠܐܲܬܼܪ̈ܵܘܵܬܼܵܐ ܕܲܒܼܗܘܿܢ ܐܲܚܝܼܕܼ<EOS>ܗ̄ܘ̣ܵܐ ܫܘܼܠܛܵܢܹܗ ܕܬܲܡܵܢ ܢܸܬܿܬܿܕܝܼܢ<EOS> ܘܲܟܼܬܲܒܼ ܤܲܩܪܵܐ ܠܓܼܘܼܫܢܲܙܕܵܕ<EOS>ܘܲܠܕܼܝܼܢܓܘܼܫܢܲܤܦ ܡܵܘ̈ܗܦܵܛܹܐ ܕܐܲܬܼܪ̈ܵܘܵܬܼܵܐ ܗܵܢ̇ܘܿܢ ܗܵܟܲܢܵܐ ܩܲܪܕܵܓܼ ܤܵܢܹ̈ܐ<EOS>ܚܲܝܘ̈ܗܝ ܗܵܘ̇ ܕܡܸܢܲܢ ܒܪܵܘܪ̈ܒܼܵܬܼܵܐ ܐܸܬܼܝܲܩܲܪ ܐܲܝܟܼ ܕܝܵܕܼܥ̇ܝܼܢ ܐ̄ܢ̄ܬܿܘܿܢ<EOS>ܘܦܲܛܚܵܫܵܐ ܥܒܲܕܼܢܵܝܗܝ ܘܡܲܪܙܒܼܵܢܵܐ ܐܲܩܝܼܡܢܵܝܗܝ ܒܐܲܬܼܪ̈ܵܘܵܬܼܵܐ ܗܵܢ̇ܘܿܢ ܗ̤ܘ ܕܹܝܢ<EOS>ܟܦܲܪ ܒܐܲܠܵܗܹ̈ܐ ܘܫ̣ܵܛ ܠܡܲܠܟܿܘܼܬܲܢ ܘܨܲܥܲܪ ܠܕܼܚܸܠܬܲܢ ܘܐܵܘܕܝܼ ܒܝܼܫܘܿܥ ܗܵܘ̇<EOS>ܕܐܸܙܕܩܸܦ̣ ܘܲܗܘ̤ܵܐ ܢܵܨܪܵܝܵܐ<EOS> ܗܵܐ ܒܐܲܤܘܼܪܹ̈ܐ ܩ̈ܫܲܝܵܐ ܘܲܒܼܢܵܛ̇ܘܿܪܹ̈ܐ ܫܲܪܝܼܪܹ̈ܐ<EOS>ܫܲܕܲܪܢܵܝܗܝ ܠܘܵܬܼܟܼܘܿܢ ܟܲܕܼ ܦܲܩܸܕܼܢܲܢ ܕܢܸܬܼܝܼܗܸܒܼ ܠܹܗ ܙܲܒܼܢܵܐ ܠܡܲܚܫܲܒܼܬܼܵܐ<EOS>ܘܠܲܬܼܘܵܬܼܵܐ ܝܲܪ̈ܚܹܐ ܫܲܒܼܥܵܐ<EOS> ܘܐܸܢ ܒܙܲܒܼܢܵܐ ܕܲܚܪܝܼܩ ܠܵܐ ܡܲܪܚܸܩ ܡ̣ܢ ܕܸܚܠܬܼܵܐ<EOS>ܒܝܼܫܬܼܵܐ ܕܢܵܨܪ̈ܵܝܹܐ ܘܥܵܩܲܪ ܒܐܝܼܕܼܵܘ̈ܗܝ ܘܒܼܐ̈ܕܲܝ ܐ̄ܢܵܫܲܝ̈ ܒܲܝܬܹܗ ܥܹ̈ܕܵܬܼܵܐ<EOS>ܘܕܲܝܪܵܬܼܵܐ ܕܲܒܼܢ̣ܵܐ ܘܒܼܵܢܹ̇ܐ ܒܹܝܬܼ ܢܘܼܪ̈ܘܵܬܼܵܐ ܡܸܢܕܪܹܫ<EOS> ܘܲܡܕܲܟܸܿܐ ܢܲܦܫܹܗ<EOS>ܒܲܡܓܼܘܼ̈ܫܹܐ ܘܠܵܒܹܿܟܼ ܒܘܼܪ̈ܤܵܡܹܐ<EOS> ܘܡܲܓܸܫ ܠܐܲܠܵܗܹ̈ܐ ܘܤܵܓܹ̇ܕܼ ܠܫܸܡܫܵܐ ܘܲܠܤܲܗܪܵܐ ܘܲܠܢܘܼܪܵܐ ܦܩܲܕܼܢܲܢ ܕܢܸܬܼܪܓܸܡ ܒܟܹ̈ܐܦܹܐ ܥܲܠ ܬܲܪܥܵܐ ܕܒܲܝܬܹܗ<EOS> ܘܲܕܼܡܹܗ<EOS>ܒܪܹܫܹܗ ܘܲܚܢܲܢ ܡܚܲܤܹܝܢܲܢ ܡ̣ܢ ܕܡܹܗ<EOS>ܟܲܕܼ ܕܹܝܢ ܡܲܛ̣ܝܼ ܟܬܼܝܼ̈ܒܼܵܬܼܵܐ ܕܡܲܠܟܵܐ ܠܘܵܬܼ ܓܘܼܫܢܲܙܕܵܕ<EOS>ܘܕܝܼܢܓܘܼܫܢܲܤܦ ܡܲܘ̈ܗܦܵܛܹܐ ܘܲܩ̣ܪܵܘ ܢܸܒܸܫܬܵܓܼ ܕܲܟܼܬܼܝܼܒܼܵܐ ܡܸܛܠܵܬܹܗ ܕܩܲܕܝܼܫܵܐ ܡܵܪܝ<EOS>ܩܲܪܕܵܓܼ ܩܵܡ̣ܘ ܡܤܲܪܗܒܼܵܐܝܼܬܼ ܘܐܲܝܬܝܘܼܗܝ ܠܘܵܬܼ ܒܘܼܪܙܡܲܝܗܪ ܗܵܐ ܕܐܲܚܝܼܕܼ ܗ̄ܘ̣ܵܐ<EOS>ܫܘܼܠܛܵܢܵܐ ܡ̣ܢ ܢܨܝܼܒܼܝܼܢ ܠܡܲܥܪܒܼܵܐ<EOS> ܡܸܛܠ ܕܲܪܲܒܿܚܲܝܠܵܐ ܗ̄ܘ̣ܵܐ ܘܒܲܬܼܚܘܼܡܵܐ ܝܵܬܹ̇ܒܼ<EOS>ܗ̄ܘ̣ܵܐ<EOS> ܟܲܕܼ ܕܹܝܢ ܡܲܛ̣ܝܼܘ ܠܲܢܨܝܼܒܼܝܼܢ ܘܲܫ̣ܡܲܥ ܗ̄ܘ̣ܵܐ ܗ̤ܘ ܗܵܢܵܐ ܒܘܼܪܙܡܲܝܗܪ<EOS>ܟܲܢܸܫ̣ ܟܠܗܘܿܢ ܡܓܼܘܼ̈ܫܹܐ ܕܐܝܼܬܼ ܗ̄ܘ̣ܵܘ ܒܵܗ̇ ܒܲܡܕܝܼܢ̄ܬܼܵܐ ܐ̄ܢܵܫܵܐ ܝܼܕܲܝ̈ܥܹܐ<EOS>ܘܲܢܦܲܩ̣ܘ ܠܐܘܼܪܥܹܗ ܘܐܲܥ̣ܠܘܼܗܝ<EOS> ܘܲܡܦܝܼܤܝܼܢ ܗ̄ܘ̣ܵܘ ܠܹܗ ܟܠܗܘܿܢ ܕܢܸܗܦܘܿܟܼ<EOS>ܠܚܲܢܦܘܼܬܼܵܐ ܘܲܢܩܝܼܡ ܒܫܘܼܠܛܵܢܹܗ ܐܲܝܟܼ ܦܘܼܩܕܵܢܹܗ ܕܡܲܠܟܵܐ<EOS> ܗ̤ܘ ܕܹܝܢ ܐܸܡ݂ܲܪ ܠܗܘܿܢ<EOS>ܕܐܸܢܵܐ ܡܸܟܹܝܠ ܟܪܸܤܛܝܵܢܵܐ ܐܝܼܬܲܝ ܘܲܠܫܸܡܫܵܐ ܘܲܠܤܲܗܪܵܐ ܠܵܐ ܤܵܓ̇ܕܼܢܵܐ<EOS>ܐܲܟܼܘܵܬܼܟܼܘܿܢ<EOS> ܘܟܲܕܼ ܠܵܐ ܐܸܬܿܛ̣ܦܝܼܣ ܠܗܘܿܢ ܩܵܡ̣ܘ ܕܢܲܝܬܿܘܿܢܵܝܗܝ ܠܘܵܬܼ<EOS>ܫܲܗܵܪܟܼܘܵܤܬܿ ܕܲܝܵܢܵܐ<EOS> ܗܵܘ̇ ܕܲܦܩܝܼܕܼ ܗ̄ܘ̣ܵܐ ܡ̣ܢ ܡܲܠܟܵܐ ܥܲܠ ܗܵܢܵܐ ܤܘܼܥܪܵܢܵܐ<EOS>ܕܟܼܠܢܵܫ ܕܟܼܵܦܲܪ ܒܲܡܓܼܘܼܫܘܼܬܼܵܐ ܠܹܗ ܢܸܫܬܿܠܸܡ<EOS> ܟܲܕܼ ܕܹܝܢ ܡܲܛ̣ܝܼܘ ܠܘܼܩܒܲܠ ܕܲܝܪܹܗ<EOS>ܕܩܲܕܿܝܼܫܵܐ ܡܵܪܝ ܝܵܗܘܿܒܼ ܗܘ̤ܵܐ ܗ̄ܘ̣ܵܐ ܡܸܟܹܿܝܠ ܪܲܡܫܵܐ<EOS> ܚܲܢ̈ܦܹܐ ܕܹܝܢ<EOS>ܤܲܓܼܝܼ̈ܐܹܐ ܐܝܼܬܼ ܗ̄ܘ̣ܵܘ ܒܹܗ ܒܢܲܗܪܵܐ ܗܵܘ̇ ܕܲܠܘܵܬܼ ܕܲܝܪܹܗ ܕܩܲܕܿܝܼܫܵܐ ܡܵܪܝ ܝܵܗܘܼܒܼ<EOS>ܘܲܒܼܩܘܼܪ̈ܵܝܣ ܕܲܚܕܼܵܪ̈ܘܗܝ ܘܗ̤ܘ ܗܵܢܵܐ ܫܲܗܵܪܟܼܘܵܤܬ ܬܲܡܵܢ ܝܵܬܹ̇ܒܼ ܗ̄ܘ̣ܵܐ ܘܤܲܓܿܝܼ<EOS>ܒܝܼܫ ܗ̄ܘ̣ܵܐ ܒܚܲܢܦܘܼܬܹܗ<EOS> ܘܫܸܢ̈ܕܹܐ ܤܲܓܿܝܼ̈ܐܹܐ ܐܲܥ̣ܒܲܪ ܥܲܠ ܟܪܸ̈ܤܛܝܵܢܹܐ ܕܢܲܗܦܸܟܼ<EOS>ܐܸܢܘܿܢ ܠܚܲܢܦܘܼܬܼܵܐ ܘܗ̤ܘ ܗܵܢܵܐ ܐܸܬ݂ܼܵܐ ܠܐܘܼܪܥܹܗ ܕܩܲܕܿܝܼܫܵܐ ܡܵܪܝ ܩܲܪܕܵܓܼ<EOS> ܘܟܲܕܼ<EOS>ܚ̣ܙܵܝܗܝ ܐܸܡ݂ܲܪ ܠܹܗ ܠܵܐ ܤܵܓܹ̇ܕܼܢܵܐ ܠܵܟܼ ܡܸܛܠ ܕܲܫܒܲܩ̣ܬܿ ܡܓܼܘܼܫܘܼܬܼܵܐ<EOS>ܘܲܟܼܪܸܤܛܝܵܢܵܐ ܗ̤ܘܲܝܬܿ<EOS> ܒܪܲܡ ܐܸܬܿܛܦܝܼܣ ܠܝܼ ܘܲܤܓܼܘܿܕܼ ܠܫܸܡܫܵܐ ܘܲܠܤܲܗܗܪܵܬ ܘܚܲܤܵܐ<EOS>ܢܲܦܫܵܟܼ ܒܲܡܓܼܘܼ̈ܫܹܐ ܘܲܠܒܼܘܿܟܼ ܒܘܼܪ̈ܤܵܡܹܐ ܐܲܝܟܼ ܥܝܵܕܼܵܟܼ<EOS> ܘܐܸܢ ܕܹܝܢ ܠܵܐ<EOS>ܤܲܓܿܝܼ̈ܐܬܼܵܐ ܐܝܼܬܼ ܠܵܟܼ ܠܡܸܤܒܲܠ ܡܹܢܝ<EOS> ܛܘܼܒܼܵܢܵܐ ܕܹܝܢ ܐܸܡ݂ܲܪ ܠܹܗ ܢܸܓܼܥܘܿܪ ܒܵܟܼ<EOS>ܡܫܝܼܚܵܐ ܕܐܵܘܕܝܼ̇ܬܼ ܒܹܗ ܟܲܠܒܵܐ ܟܲܡܐܵܐ<EOS> ܘܟܲܕܼ ܗܵܕܹܐ ܐܸܡ݂ܲܪ ܠܹܗ ܐܸܬܼܚܲܡܲܬܼ ܛܵܒܼ<EOS>ܗ̤ܘ ܕܲܝܢܵܐ<EOS> ܘܡܸܚܕܼܵܐ ܦ̣ܩܲܕܼ ܗ̄ܘ̣ܵܐ ܗ̤ܘ ܕܲܝܵܢܵܐ ܘܐܲܪܡ̣ܝܼܘ ܐܲܤܘܼܪܹ̈ܐ ܘܦܲܪ̈ܙܠܹܐ<EOS>ܥܲܠ ܐܲܪܘܼܪ̈ܵܘܗܝ ܩܲܕܼܡܵܝܹ̈ܐ<EOS> ܘܲܦ̣ܩܲܕܼ ܘܐܲܝܬܿܝܿܘ ܡܵܐܢܲܝ̈ ܫܸܢ̈ܕܹܐ ܘܐܲܡ̣ܝܼܘ<EOS>ܩܕܼܵܡܵܘܗܝ ܟܲܠܒ̈ܵܬܼܵܐ ܘܲܟܼܘܵܝܹ̈ܐ ܘܡܲܤܪܩܵܐ ܕܦܲܪܙܠܵܐ ܘܫܲܪܟܵܐ ܕܡܵܐܢܲܝ̈ ܫܸܢ̈ܕܹܐ<EOS>ܐ̄ܚܪ̈ܵܢܹܐ<EOS> ܘܫܸܫܠܬܼܵܐ ܕܦܲܪܙܠܑܵ ܐܲܪܡ̣ܝܼܘ ܒܲܩܕܼܵܠܹܗ<EOS> ܘܤܲܪ̈ܵܩܹܐ ܘܢܸܓܼ̈ܕܹܐ ܤܲܓܿܝܼ̈ܐܹܐ<EOS>ܐܲܪܡ̣ܝܼܘ ܥܠܵܘܗܝ<EOS>ܘܒܹܗ ܒܗܵܘ̇ ܠܸܠܝܵܐ ܐܸܬܼܚ̣ܙܝܼܘ ܠܹܗ ܩܲܕܝܼܫܵܐ ܡܵܪܝ<EOS>ܥܲܒܼܕܝܼܫܘܿܥ ܪܲܒܹܗ ܘܒܹܪܝ ܐܲܒܼܝܼܠܵܐ ܘܛܘܼܒܼܵܢܵܐ ܡܵܪܝ ܤܲܪܓܿܝܼܣ ܤܵܗܕܐ ܘܐܸܡ݂ܲܪܘ<EOS>ܠܹܗ ܐܸܬܼܚܲܝܲܠ ܘܠܵܐ ܬܸܕܼܚܲܠ ܡܵܪܝ ܩܲܪܕܵܓܼ<EOS> ܗܵܝܕܹܿܝܢ ܐܸܬܼܪܵܘܲܚ̣ ܡ̣ܢ ܐܲܤܘܼܪܹ̈ܐ<EOS>ܗܵܢ̇ܘܿܢ ܘܩܵܡ̣ ܘܖܲܠ̣ܝܼ ܥܲܡܗܘܿܢ ܕܩܲܕܝܼ̈ܫܹܐ<EOS> ܘܠܲܒܿܒܼܘܼܗܝ ܘܚܲܬܼܡ̣ܘܼܗܝ ܒܐܵܬ̤ܵܐ<EOS>ܕܲܨܠܝܼܒܼܵܐ ܘܫܲܢ̣ܝܼܘ<EOS> ܗ̤ܘ ܕܹܝܢ ܥܕܲܡܵܐ ܕܲܗܘ̤ܵܐ ܨܲܦܪܵܐ ܠܵܐ ܫܠ̣ܵܐ ܡ̣ܢ ܨܠܘܿܬܹܗ<EOS>ܘܒܼܵܥܘܼܬܹܗ ܕܲܠܘܵܬܼ ܐܲܠܵܗܵܐ ܘܲܡܛܲܝܲܒܼ ܗ̄ܘ̣ܵܐ ܕܒܼܵܗ̇ ܒܗܵܝ̇ ܕܘܼܟܿܬܼܵܐ ܢܩܲܒܸܿܠ<EOS>ܟܠܝܼܠܵܐ ܦܲܐܝܵܐ ܕܤܵܗܕܘܼܬܼܵܐ<EOS> ܘܨܲܠܝܼ ܩܕܼܵܡ ܐܲܠܵܗܵܐ ܘܐܸܡ݂ܲܪ ܗܵܟܲܢܵܐ ܡܵܪܝܵܐ ܐܲܠܵܗܵܐ<EOS>ܚܲܝܠܬܼܵܢܵܐ ܡܲܠܟܵܐ ܕܡܲܠܟܹ̈ܐ ܘܡܵܪܵܐ ܕܡܵܪ̈ܵܘܵܬܼܵܐ ܐܲܫܘܵܢܝ ܕܐܸܬܼܡܢܸܐ ܒܤܵܓܼ̇ܘܿܕܲܝ̈ܟ<EOS>ܘܐܸܬܼܚܲܠܲܛ ܒܟܸܢ̈ܫܹܐ ܕܲܡܫܲܒܿܚܵܢܲܝ̈ܟ<EOS> ܘܟܼܠ ܐ̄ܢܵܫ ܕܐܵܬܹ̇ܐ ܘܡܸܬܼܓܵܘܲܣ ܒܕܼܘܼܟܿܬܼܵܐ<EOS>ܗܵܕܹܐ ܘܫܵܐܹ̇ܠ ܨܠܘܿܬܼܵܐ ܘܡܸܬܿܕܟܲܪ ܫܹܡܝ ܗܵܪܟܵܐ ܢܸܬܼܦܲܢܸܐ ܠܹܗ ܡ̣ܢ ܓܲܙܵܐ<EOS>ܕܲܡܪܲܚܡܵܢܘܼܬܼܵܟܼ ܟܠ ܫܸܐܠܬܼܵܐ ܕܫܵܐܹ̇ܠ ܐܸܢ ܥܲܠ ܟܘܼܪܗܵܢܵܐ ܕܲܒܼܢܲܝ̈ܢܵܫܵܐ ܘܐܸܢ<EOS>ܕܲܒܼܥܝܼܪܵܐ ܢܸܫܟܲܚ ܚܘܼܠܡܵܢܵܐ ܘܐܵܤܝܘܼܬܼܵܐ ܡ̣ܢ ܥܘܿܬܼܪܵܐ ܫܦܝܼܥܵܐ ܕܛܲܝܒܿܘܼܬܼܵܟܼ<EOS>ܟܲܕܼ ܕܹܝܢ ܗܘ̤ܵܐ ܨܲܦܪܵܐ ܐܸܬܼܟܲܢܲܫ̣ܘ ܚܲܢ̈ܦܹܐ ܟܠܗܘܿܢ ܘܓܼܵܙ̇ܡܝܼܢ<EOS>ܗ̄ܘ̣ܵܘ ܥܠܵܘܗܝ ܘܐܵܡ̇ܪܝܼܢ ܕܐܸܢܗ̤ܘ ܕܠܵܐ ܤܵܓܹ̇ܕܼ ܠܫܸܡܫܵܐ ܒܡܵܘܬܵܐ ܡܲܪܝܼܪܵܐ<EOS>ܢܡܝܼܬܼܘܼܢܵܝܗܝ<EOS> ܗ̤ܘ ܕܹܝܢ ܐܸܡ݂ܲܪ ܠܗܘܿܢ ܙܸܠܘ ܠܟܼܘܿܢ ܡܹܢܝ ܒܢܲܝ̈ ܓܹܗܲܢܵܐ<EOS> ܐܸܢܵܐ<EOS>ܠܡܲܠܟܵܐ ܡܫܝܼܚܵܐ ܤܵܓܹ̇ܕܼܢܵܐ ܕܗ̤ܘܝܘܼ ܐܲܠܵܗ ܐܲܠܵܗ̈ܝܼܢ ܘܡܵܪܹܐ<EOS>ܡܵܪ̈ܵܘܵܢ<EOS> ܕܲܝܵܢܵܐ ܕܹܝܢ ܗܵܘ̇ ܟܲܕܼ ܫܡܲܥ̣ ܨܵܒܹ̇ܐ ܗ̄ܘ̣ܵܐ ܕܬܲܡܵܢ ܢܸܩܛܠܝܼܘܗܝ<EOS> ܡܸܛܠ<EOS>ܕܹܝܢ ܦܘܼܩܕܵܢܵܐ ܕܡܲܠܟܵܐ ܕܲܦ̣ܩܲܕܼ ܗ̄ܘ̣ܵܐ ܕܐܸܢ ܒܡܸܬܼܚܵܐ ܕܫܲܒܼܥܵܐ ܝܲܪ̈ܚܝܼܢ ܠܵܐ<EOS>ܡܸܬܿܬܿܘܸܐ ܘܗܵܦܹ̇ܟܼ ܠܲܡܓܼܘܼܫܘܼܬܼܵܐ ܘܲܡܚܲܤܸܐ ܢܲܦܫܹܗ ܒܲܡܓܼܘܼ̈ܫܹܐ ܘܒܼܵܢܹ̈ܐ ܒܹܝܬܼ<EOS>ܢܘܼܪ̈ܘܵܬܼܵܐ ܕܲܥ̣ܩܲܪ ܘܠܵܒܹܵܟ̇ ܒܘܼܪܤܵܡܹܐ ܘܡܲܓܸܿܫ ܩܕܼܵܡ ܬܲܪܥܵܐ ܕܒܲܝܬܹܗ ܢܸܬܼܪܓܸܡ<EOS>ܒܟܹ̈ܦܹܐ ܠܵܐ ܬܸܬܼܡ̣ܨܝܼܘ ܠܡܸܥܒܲܪ ܥܲܠ ܦܘܼܩܕܵܢܵܐ ܕܡܲܠܟܵܐ ܘܲܠܡܸܩܛܠܹܗ ܬܲܡܵܢ<EOS> ܘܐܵܦ<EOS>ܡܵܘ̈ܗܦܵܛܹܐ ܬܘܼܒܼ ܠܵܐ ܡܢܵܚܝܼܢ ܗ̄ܘ̣ܵܘ ܒܗܵܕܹܐ<EOS> ܐܸܠܵܐ ܒܲܪ ܫܵܥܬܹܗ ܐܲܝ̣ܬܿܝܘܼܗܝ<EOS>ܠܒܲܝܬܹܗ ܕܐܲܝܟܼ ܦܘܼܩܕܵܢܵܐ ܕܡܲܠܟܵܐ ܢܡܘܼܬܼ ܬܲܡܵܢ<EOS> ܟܲܕܼ ܕܹܝܢ ܡܲܛ̣ܝܼ ܛܘܼܒܼܵܢܵܐ<EOS>ܠܘܲܥܕܵܐ ܕܚܸܤܢܹܗ ܥܲܠ ܓܸܢ̄ܒܼ ܡܲܠܩܝܼ ܩܪܝܼܬܼܵܐ ܘܐܲܪܝܼܡ̣ ܥܲܝܢܵܘ̈ܗܝ ܘܲܚ̣ܙܵܐ ܚܸܤܢܹܗ<EOS>ܘܒܲܝܬܹܗ ܬܠ̣ܵܐ ܚܝܵܪܹܗ ܠܲܫܡܲܝܵܐ ܘܲܡ̣ܬܲܚ ܡܲܕܬܹܗ ܠܲܡܪܵܘܡܵܐ ܠܘܵܬܼ ܐܲܠܵܗܵܐ ܘܨܲܠ̣ܝܼ<EOS>ܘܐܸܡ݂ܲܪ ܡܫܝܿܚܵܐ ܤܲܒܼܪܝܼ ܕܝܲܗ̣̄ܒܼܬܿ ܩܵܘܡܬܼܵܟܼ ܠܲܙܩܝܼܦܵܐ ܘܐܝܼܕܲܝ̈ܟ ܘܪܸ̈ܓܼܠܲܝܟ<EOS>ܠܩܘܼܒܵܥ ܨܸܨܹ̈ܐ ܡܸܛܠ ܦܘܼܪܩܵܢܹܗ ܕܓܸܢܤܲܢ ܘܲܫܪܲܝ̣ܬܿ ܠܐܵܕܼܵܡ ܘܲܠܝܲܠܕܵܘ̈ܗܝ ܡ̣ܢ<EOS>ܐܲܤܘܼܪ̈ܵܘܗܝ ܕܡܵܘܬܵܐ ܫܪܝܿܢܝ ܐܵܦ ܠܝܼ ܡ̣ܢ ܐܲܤܘܼܪܹ̈ܐ ܗܵܠܹܝܢ ܘܲܦܪܘܿܩܲܝܢܝ ܡ̣ܢ<EOS>ܥܲܡ̈ܡܹܐ ܛܵܥܲܝ̈ܵܐ<EOS> ܕܢܸܚܙܘܿܢ ܤܵܢ̈ܐܲܝ ܘܢܸܒܼܗܬܼܘܼܢ ܕܐܲܢ̄ܬܿ ܡܵܪܝܵܐ ܥܲܕܲܪܬܵܢܝ<EOS>ܘܒܲܝܲܐܬܵܢܝ<EOS> ܘܒܼܵܗ̇ ܒܫܵܥܬܼܵܐ ܢܦܲܠ̣ܘ ܐܲܤܘܼܪܹ̈ܐ ܡ̣ܢ ܐܝܼܕܼܵܘ̈ܗܝ ܘܡ̣ܢ<EOS>ܪܸ̈ܓܼܠܵܘܗܝ ܘܐܸܬܼܦ̣ܢܝܼ ܘܲܤ̣ܓܸܕܼ ܠܡܲܕܼܢܚܵܐ<EOS> ܘܲܦ̣ܫܲܛ ܐܝܼܕܼܵܘ̈ܗܝ ܠܲܫܡܲܝܵܐ ܘܡܵܘܕܸܐ<EOS>ܗ̄ܘ̣ܵܐ ܠܐܲܠܵܗܵܐܘ<EOS> ܟܲܕܼ ܚ̣ܙܵܘ ܕܹܝܢ ܚܹܐܪܹ̈ܐ ܘܚܲܢ̈ܦܹܐ ܘܦܲܝ̈ܓܹܐ ܡܸܕܸܿܡ ܕܲܗܘ̤ܵܐ<EOS>ܡܸܢܗܘܿܢ ܥܪܲܩ̣ܘ ܡܤܲܪܗܒܼܵܐܝܼܬܼ ܘܐܸܬܼܒܲܕܲܪܘ ܒܕܼܘܼ̈ܟܿܝܵܢ ܕܘܼ̈ܟܿܝܵܢ ܘܡܸܢܗܘܿܢ ܪܗܸܛ̣ܘ<EOS>ܘܐܸܤ̣ܬܲܬܲܪܘ ܡܸܨܥܲܬܼ ܩܢܲܝ̈ܵܐ ܘܙܲܠܵܐ ܕܝܲܡܬܼܵܐ ܕܥܲܠ ܓܸܢ̄ܒܼ ܚܸܤܢܹܗ ܕܛܘܼܒܼܵܢܵܐ<EOS> ܗ̤ܘ<EOS>ܕܹܝܢ ܤ̣ܠܸܩ ܠܚܸܤܢܹܥܗ ܘܥܲܠ̣ ܠܒܲܝܬܹܗ ܟܲܕܼ ܚܵܕܹܐ ܘܲܡܫܲܒܲܚ ܠܐܲܠܵܗܵܐ<EOS> ܘܠܲܒܸܿܒܼ<EOS>ܠܐܲܢ̄ܬܿܬܹܗ ܘܲܠܚܵܬܹܗ ܘܲܠܟܼܠܗܘܿܢ ܐ̄ܢܵܫܲܝ̈ ܒܲܝܬܹܗ ܘܲܦ̣ܩܲܕܼ ܢܵܛ̇ܘܿܪܹ̈ܐ ܘܐܲܩ̣ܝܼܡ<EOS>ܕܵܘ̈ܩܹܐ ܥܲܠ ܫܘܼܪܵܐ ܕܚܸܤܢܹܗ<EOS>ܘܟܲܕܼ ܗܵܕܹܐ ܐܸܬܼܝܲܕܼܥܲܬ̤ ܠܡܲܠܟܵܐ ܐܸܬܿܕܲܠܲܚ̣ ܛܵܒܼ ܘܫܸܢܵܘ̈ܗܝ<EOS>ܒܪܘܼܓܼܙܹܗ ܡܚܲܪܸܒܼ ܗ̄ܘ̣ܵܐ ܘܢܵܗܹ̇ܡ ܗ̄ܘ̣ܵܐ ܐܲܝܟܼ ܐܲܪܝܵܐ ܡܚܲܝܒܿܠܵܢܵܐ<EOS> ܘܡܸܚܕܼܵܐ<EOS>ܟܬܲܒܼ ܤܲܩܪܵܐ ܠܒܼܘܼܪܙܡܲܝܗܪ ܫܵܒܼܘܿܪ ܪܲܒܿ ܚܲܝܠܵܐ ܕܡܲܥܪܒܵܪܐ ܕܲܢܫܲܕܲܪ ܤܝܼ̈ܥܵܬܼܵܐ<EOS>ܕܦܲܪ̈ܫܹܐ ܘܢܸܟܼܒܿܫܝܼܘܗܝ ܠܚܸܤܢܹܗ ܕܛܘܼܒܼܵܢܵܐ ܘܢܸܠܒܿܟܼܝܼܘܗܝ ܘܲܩܕܼܵܡ ܐܲܪܥܵܐ ܕܚܸܤܢܹܗ<EOS>ܢܸܪܓܿܡܘܼܢܵܝܗܝ<EOS> ܘܐܸܢ ܒܦܲܪ̈ܵܫܹܐ ܕܲܡܫܲܕܲܪ ܠܵܐ ܡܸܬܼܠܒܸܟܼ ܛܘܼܒܼܵܢܵܐ ܘܡܸܬܼܟܿܒܸܫ<EOS>ܚܸܤܢܹܗ ܗ̤ܘ ܪܲܒܿܚܲܝܠܵܐ ܢܹܐܬܸܐ ܥܲܡ ܟ̱ܠܹܗ ܚܲܝܠܹܗ ܘܢܸܬܼܟܲܬܲܫ ܥܲܡ ܚܸܤܢܵܐ<EOS>ܘܢܸܟܼܒܿܫܝܼܘܗܝ<EOS> ܪܲܒܿܚܲܝܠܵܐܬ ܕܹܝܢ ܡܸܚܕܼܵܐ ܫܲܕܲܪ ܓܘܼ̈ܕܹܐ ܕܦܵܠܚܹ̈ܐ ܥܸܤܪܝܼܢ ܘܝܼܬܸܒܼܘ<EOS>ܥܲܠ ܚܸܤܢܹܗ ܕܛܘܼܒܼܵܢܵܐ ܝܼܪܲܚ ܝܵܘܡܝܼ̈ܢ ܘܡܸܕܸܿܡ ܠܵܐ ܐܵܘ̣ܬܲܪܘ<EOS> ܘܤܲܓܿܝܼ̈ܐܹܐ ܡܸܢܗܘܿܢ<EOS>ܡܝܼܬܼܘ ܒܬܲܟܼܬܿܘܼ̈ܫܹܐ ܐܲܝܟܼ ܒܲܪܩܵܐ ܓܹܝܪ ܥܲܙܝܼܙܵܐ ܡܲܒܼܪܸܩ ܗ̄ܘ̣ܵܐ<EOS>ܥܠܲܝܗܘܿܢ ܡ̣ܢ ܫܘܼܪܵܐ ܕܚܸܤܢܹܗ ܘܲܒܼܓܹܐܪ̈ܵܘܗܝ ܫܢܝܼ̈ܢܹܐ ܠܤܲܓܿܝܼ̈ܐܹܐ ܡܲܪܡܸܐ ܗ̄ܘ̣ܵܐ<EOS>ܐܸܬ݂ܼܵܐ ܕܹܝܢ ܗ̤ܘ ܪܲܒܿ ܚܲܝܠܵܐ ܥܲܡ ܟ̱ܠܹܗ ܚܲܝܠܹܗ ܘܡܸܕܸܿܡ ܠܵܐ ܐܵܘ̣ܬܲܪܘ<EOS> ܗܵܝܕܹܿܝܢ<EOS>ܟܬܲܒܼܘ ܘܐܵܘܕܲܥ̣ܘ ܠܡܲܠܟܵܐ ܕܐܸܢ ܒܦܘܼܪ̈ܤܹܐ ܘܲܒܼܨܢ̈ܥܵܬܼܵܐ ܘܲܒܼܫܘܼ̈ܕܵܠܹܐ ܠܵܐ<EOS>ܡܸܬܼܠܐܒܸܟܼ ܒܚܲܝܠܵܐ ܘܲܒܼܬܲܟܼܬܿܘܼܫܵܐ ܠܵܐ ܡܸܬܿܬܿܚܸܕܼ<EOS> ܘܲܦ̣ܩܲܕܼ ܡܲܠܟܵܐ ܘܫܲܢ̣ܝܼܘ<EOS>ܚܲܝܵܠ̈ܘܵܬܼܵܐ ܘܦ̣ܵܫ ܓܘܼ̈ܕܹܐ ܥܤܲܪ ܟܲܕܼ ܝܵܬܼ̇ܒܵܢ ܠܗܲܠ ܡ̣ܢ ܚܸܤܢܹܗ ܕܛܘܼܒܼܵܢܵܐ<EOS>ܬܲܒܼܪܹܝܢ ܘܒܲܬܼܠܵܬܼܵܐ ܡܝܼ̈ܠܝܼܢ<EOS> ܗܵܝܕܹܿܝܢ ܐܸܬܼܟܲܢܲܫ̣ܘ ܚܹܐܪܹ̈ܐ ܒܢܲܝ̈ ܓܸܢܤܹܗ<EOS>ܒܦܘܼܩܕܵܢܵܐ ܕܡܲܠܟܵܐ ܕܲܢܦܝܼܤܘܼܢܵܝܗܝ ܕܢܸܬܸܿܠ ܐܝܼܕܼܵܐ ܘܠܵܐ ܢܹܐܒܼܕܿܘܼܢ ܐܲܒܵܗܵܘ̈ܗܝ<EOS>ܘܐܲܚܵܘ̈ܗܝ ܡܸܛܠܵܬܹܗ<EOS> ܘܟܲܕܼ ܟܢܲܫ̣ܘ ܘܐܸܬ݂ܼܵܘ ܤ̣ܠܸܩ ܛܘܼܒܼܵܢܵܐ ܠܫܘܼܪܵܐ ܕܚܸܤܢܹܗ<EOS>ܕܐܸܡ݂ܲܪ ܠܗܘܿܢ ܠܡܵܢܵܐ ܫܚܝܼܩܝܼܢ ܐ̄ܢ̄ܬܿܘܿܢ ܐܘܿ ܓܲܒܼܪܹ̈ܐ؟ ܘܲܠܡܵܢܵܐ ܟܢܝܼܫܝܼܢ<EOS>ܐ̄ܢ̄ܬܿܘܿܢ؟ ܗܸܢܘ̣ܿܢ ܕܹܝܢ ܤ̣ܓܸܕܼܘ ܠܹܗ ܡ̣ܢ ܪܘܼܚܩܵܐ ܘܲܒܼܟܼܵ<EOS> ܟܠܗܘܿܢ ܒܚܲܕܼ ܩܵܠܵܐ<EOS>ܘܐܸܡ݂ܲܪܘ ܠܹܗ ܚܘܼܣ ܡܵܪܝ ݁ܥܲܠ ܢܲܦܫܵܟܼ ܘܐܵܦ ܥܠܲܝܢ<EOS> ܘܠܵܐ ܬܩܘܼܡ ܠܘܼܩܒܲܠ ܡܲܠܟܵܐ ܘܠܵܐ<EOS>ܬܲܪܦܸܐ ܫܡܵܐ ܒܝܼܫܵܐ ܠܫܲܪܒܿܬܲܢ ܡܫܲܡܲܗܬܵܐ<EOS> ܐܸܠܵܐ ܦܩܘܿܕܼ ܕܢܸܬܼܦܬܲܚ ܬܲܪܥܵܐ ܕܚܸܤܢܵܐ<EOS>ܘܦܘܿܩ ܠܘܵܬܲܢ<EOS> ܘܐܸܫܬܲܡܥ ܠܦܘܼܩܕܵܢܵܐ ܕܡܲܠܟܵܐ ܘܲܤܓܼܘܿܕܼ ܚܕܼܵܐ ܙܒܲܢ ܒܲܠܚܘܿܕܼ ܠܢܘܼܪܵܐ<EOS>ܘܲܠܫܸܡܵܐ ܘܫܵܘܙܸܒܼ ܚܲܝܲ̈ܨ ܘܲܦܪܘܿܩ ܐܵܦ ܠܲܢ ܘܒܼܵܬܲܟܸܢ ܐܲܝܟܼ<EOS>ܕܨܵܒܹ̇ܐ ܐܲܢ̄ܬܿ ܗ̤ܘܝܼ<EOS> ܗ̤ܘ ܕܹܝܢ ܛܘܼܒܼܵܢܵܐ ܦܬܲܚ̣ ܦܘܼܡܹܗ ܘܐܸܡ݂ܲܪ ܠܗܘܿܢ ܠܘܲܝ ܕܹܝܢ<EOS>ܐܵܦ ܐܲܢ̄ܬܿܘܿܢ ܚܝ̇ܤܝܼܢ ܗ̣̄ܘܲܝܬܿܘܿܢ ܥܲܠ ܢܲܦܫܟܼܘܿܢ ܐܲܝܟܼ ܡܵܐ ܕܐܵܦ ܐܸܢܵܐ ܚܐܹ̇ܣ<EOS>ܐ̄ܢܵܐ ܥܠܲܝܟܿܘܿܢ<EOS> ܐܸܢܵܐ ܕܹܝܢ ܡܸܛܠ ܕܒܲܫܪܵܪܵܐ ܚܵܤܹ̇ܬܼ ܥܲܠ ܢܲܦܫܝ ܗܵܐ ܐܲܥܕܝܼܬܵܗ̇ ܡ̣ܢ<EOS>ܚܸܟܵܗ̇ ܕܛܵܥܝܼܘܼܬܼܵܐ ܗܵܝ̇ ܕܒܼܵܗ̇ ܐܚܝܼܕܝܼܢ ܐ̄ܢ̄ܬܿܘܿܢ ܘܠܲܡܫܝܼܚܵܐ ܢܘܼܗܪܹܗ ܕܥܵܠܡܵܐ<EOS>ܩܲܪܸܒܼܬܵܗ̇<EOS> ܘܲܡܛܲܝܲܒܼ ܐ̄ܢܵܐ ܕܚܲܠܵܦ ܫܡܹܗ ܩܲܕܿܝܼܫܵܐ ܪܸܒܿܘܿ ܡܵܘ̈ܬܝܼܢ ܐܹܤܲܝܒܲܪ<EOS>ܘܐܸܢ ܠܝܼ ܡܸܬܿܛܦܝܼܤܝܼܬܿܘܿܢ ܐܵܦ ܐܲܢ̄ܬܿܘܿܢ ܥܲܡܝܼ ܡܸܫܬܿܘܹܝܢ ܐܢ̄ܬܿܘܿܢ<EOS> ܘܲܚܕܼܵܐ<EOS>ܓܘܼܕܵܐ ܕܤܵܗ̈ܕܹܐ ܠܲܡܫܝܼܚܵܐ ܐܲܠܵܗܵܐ ܡܩܲܪܒܼܝܼܢܲܢ ܘܠܲܫܡܲܝܵܐ ܡܸܬܥܲܠܹܝܢܲܢ ܘܥܲܡܹܗ<EOS>ܡܸܬܼܒܲܤܡܝܼܢܲܢ ܒܗܵܢ̇ܘܿܢ ܚܲܝܹ̈ܐ ܕܠܵܐ ܡܸܫܬܿܪܹܝܢ<EOS> ܘܕܸܐܡܲܪܬܿܘܿܢ ܕܠܵܐ ܬܩܘܼܢܡ ܠܘܼܩܒܲܠ<EOS>ܡܲܠܟܵܐ ܐܲܝܟܼ ܤܵܒܼ̈ܬܼܵܐ ܒܲܫܪܵܪܵܐ ܡܲܠܸܠܬܿܘܿܢ<EOS> ܐܲܝܕܵܐ ܓܹܝܪ ܥܲܤܩܵܐ ܕܐܹܩܘܼܡ ܠܘܼܩܒܲܠ<EOS>ܒܲܪܢܵܫܵܐ ܕܵܘܝܵܐ ܕܝܵܘܡܵܢ ܡܗܲܒܸܒܼ ܘܲܢܦܝܼܚ ܘܲܡܚܵܪ ܠܲܝܬܵܘܗܝ ܐܵܘ ܕܐܹܩܘܼܡ ܠܘܼܩܒܲܠ<EOS>ܡܠܸܟܼ ܡܲܠܟܹ̈ܐ ܫܡܲܝܵܢܵܐ ܗܵܘ̇ ܕܠܵܐ ܥܵܒܼ̇ܪܵܐ ܡܲܠܟܿܘܼܬܹܗ ܘܠܵܐ ܡܸܫܬܲܚܠܦܵܐ<EOS>ܐܲܠܵܗܘܼܬܹܗ؟ ܟܡܵܐ ܓܹܝܪ ܕܲܒܼܛܵܥܝܘܼܬܼܵܐ ܐܲܚܝܼܕ ܗ̄ܘܹ̇ܝܬܼ ܐܲܟܼܘܵܬܼܟܼܘܿܢ ܘܠܲܡܫܝܼܚܵܐ<EOS>ܡܵܪܝ ܤܲܒܼܪܵܐ ܫܲܪܝܼܪܵܐ ܕܚܲܝܲܝ̈ ܠܵܐ ܝܵܕܲܥ̇ ܗ̄ܘܹܝ̇ܬܼ ܠܡܲܠܟܵܐ ܚܲܢܦܵܐ ܘܪܲܫܝܼܥܵܐ<EOS>ܐܸܫܬܲܥܒܿܕܹ̇ܬܼ ܘܓܲܢ̄ܒܵܪܵܐܝܼܬܼ ܐܸܬܼܟܲܬܿܫܹ̇ܬܼ ܒܲܩܪ̈ܵܒܼܵܘܗܝ<EOS> ܗܵܫܵܐ ܕܹܝܢ ܕܝܸܕܼܥܹ̇ܬܼ ܠܲܡܫܝܼܚܵܐ ܕܗ̤ܘܝܘܼ ܡܲܠܟܵܐ ܫܡܲܝܵܢܵܐ ܘܤܲܒܼܪܵܐ ܫܲܪܝܼܪܵܐ ܠܡܲܠܟܹ̈ܐ<EOS>ܛܵܥܲܝ̈ܐ ܘܡܵܝ̈ܘܿܬܹܐ ܠܵܐ ܡܸܫܬܲܥܒܲܕܼ ܐ̄ܢܵܐ ܘܡ̣ܢ ܓܙܵܡܲܝ̈ܗܘܿܢ ܠܵܐ ܕܵܚܹ̇ܠ ܐ̄ܢܵܐ<EOS>ܗܸܢܘ̣ܿܢ ܟܲܕܼ ܫܡܲܥ̣ܘ ܕܨܲܥܲܪ ܠܡܲܠܟܵܐ ܘܲܩ̣ܪܵܝܗܝ ܪܲܫܝܼܥܵܐ ܘܛܵܥܝܵܐ ܩܥ̣ܵܘ ܟܠܗܘܿܢ<EOS>ܘܤܲܟܲܪܘ ܐܸܕܼܢܲܝ̈ܗܘܿܢ ܘܐܸܡ݂ܲܪܘ ܠܲܚ̈ܕܼܵܕܹܐ ܢܲܪܚܸܩ ܢܲܪܚܸܩ ܘܠܵܐ ܢܸܫܡܲܥ ܓܘܼܕܵܦܵܐ<EOS>ܕܥܲܠ ܤܓܼܝܼܕܼܵܐ ܡܠܸܟܼ ܡܲܠܟܹ̈ܐ<EOS> ܛܘܼܒܼܵܢܵܐ ܕܹܝܢ ܓܚܸܟܼ ܘܐܸܡ݂ܲܪ ܠܗܘܿܢ ܒܲܫܪܵܪܵܐ<EOS>ܕܕܼܵܘܲܝ̈ܵܐ ܐܲܢ̄ܬܿܘܿܢ ܕܥܲܠ ܐܲܠܵܗܵܐ ܒܵܪܘܿܝܵܐ ܘܲܡܦܲܪܢܤܵܢܵܐ ܕܥܵܠܡܹ̈ܐ ܡܓܲܕܦܝܼܢ<EOS>ܐ̄ܢ̄ܬܿܘܿܢ ܘܤܸܓܼܕܬܼܵܐ ܕܠܹܗ ܡܸܬܿܬܿܚܝܼܒܼܵܐ ܠܒܸܪ̈ܒܝܵܬܹܗ ܚܲܪ̈ܫܸܵܬܼܵܐ ܡܩܲܪܒܼܝܼܬܘܿܢ<EOS>ܘܲܠܒܲܪܢܵܫܵܐ ܡܵܝܘܿܬܼܵܐ ܕܪܲܚܝܼܩ ܘܪܲܚܝܼܩ ܡ̣ܢ ܐܲܠܵܗܵܐ ܡܸܫܬܲܦܪܝܼܬܿܘܿܢ<EOS>ܘܟܲܕܼ ܗ̤ܘ ܡܡܲܠܸܠ ܗ̄ܘ̣ܵܐ ܥܲܡܗܘܿܢ ܗܵܐ ܓܘܼܫܢܲܙܕܵܕ ܘܕܝܢܓܘܼܫܢܲܤܦ<EOS>ܡܵܘ̈ܗܦܵܛܹܐ ܘܲܐ̄ܚܪ̈ܵܢܹܐ ܡܓܼܘܼ̈ܫܹܐ ܐܸܬ݂ܼܵܘ<EOS> ܘܲܩ̣ܪܸܒܼܘ ܨ݂ܝܕܼ ܚܸܤܢܹܗ ܕܛܘܼܒܼܵܢܵܐ<EOS>ܘܐܸܡ݂ܲܪܘ ܠܹܗ ܠܵܐ ܤܵܓܼ̇ܕܝܼܢܲܢ ܠܵܟܼ ܡܸܛܠ ܕܠܲܐܠܵܗܹ̈ܐ ܨܲܥܲܪܬܿ ܘܠܘܼܩܒܲܠ ܡܠܸܟܼ<EOS>ܡܲܠܟܹ̈ܐ ܩܡ̣ܬܿ ܘܢܵܨܪܵܝܵܐ ܗ̤ܘܲܝܬܿ<EOS> ܒܪܲܡ ܫܡܲܥ ܡܸܓܸܿܡ ܕܡ̣ܢ ܡܠܸܵܟܼ ܡܲܠܟܹ̈ܐ ܐܸܬܼܦܩܸܕܼ<EOS>ܠܲܢ ܒܐܸܓܿܪ̈ܵܬܼܵܐ ܡܸܛܠܵܬܼܵܟܼ<EOS> ܡܠܸܟܼ ܡܲܠܟܹ̈ܐ ܡܪܲܚܡܵܢܵܐ ܦ̣ܩܲܕܼ ܕܲܤܓܼܘܿܕܼ ܠܢܘܼܪܵܐ<EOS>ܘܲܠܫܸܡܫܵܐ ܘܲܠܤܲܗܪܵܐ<EOS> ܘܒܹܝܬܼ ܢܘܼܪ̈ܘܵܬܼܵܐ ܕܲܥ̣ܩܲܪܬܿ ܡܸܢܕܪܹܫ ܒܢܝܼ ܘܥܹ̈ܕܵܬܼܵܐ<EOS>ܘܕܲܝܪ̈ܵܬܼܵܐ ܕܲܒܼܢܲܝ̣ܬܿ ܥܩܘܿܪ ܘܲܒܼܟܸܢܫܵܐ ܕܲܡܓܼܘܼ̈ܫܹܐ ܢܲܦܫܵܟܼ ܕܲܟܵܐ ܘܒܼܘܼܪ̈ܤܵܡܹܐ ܠܒܼܘܿܟܼ ܘܲܚܝܼ ܘܠܵܐ ܬܡܘܼܬܼ ܘܥܲܠ ܫܘܼܠܛܵܢܵܟܼ ܩܘܼܡ<EOS> ܛܘܼܒܼܵܢܵܐ ܕܹܝܢ<EOS>ܩܲܪܕܵܓܼ ܐܸܬܿܬܿܦܝܼܪ ܘܐܸܡ݂ܲܪ ܠܗܘܿܢ ܤܟܼܘܿܪܘ ܦܘܼܡܟܼܘܿܢ ܛܲܡ̈ܐܹܐ ܘܲܢܕܝܼ̈ܕܹܐ<EOS>ܡܫܲܡܫܵܢܵܘ̈ܗܝ ܕܤܵܛܵܢܵܐ<EOS> ܠܝܼ ܚܵܣ ܠܝܼ ܕܐܸܫܒܿܘܿܩ ܠܐܲܠܵܗܵܐ ܫܲܪܝܼܪܵܐ ܕܲܥ̣ܒܲܕܼ ܫܡܲܝܵܐ<EOS>ܘܐܲܪܥܵܐ ܘܐܸܤܓܿܘܿܕܼ ܠܒܸܪ̈ܝܵܬܼܵܐ ܚܲܪ̈ܫܵܬܼܵܐ<EOS> ܘܦܘܼܩ̈ܕܵܢܹܐ ܛܲܡ̈ܐܹܐ ܕܡܲܠܟܿܟܼܘܿܢ<EOS>ܚܲܢܦܵܐ ܚܫܝܼܒܼܝܼܢ ܠܝܼ ܒܓܼܘܼ̈ܕܵܦܹܐ ܕܡܲܡܪܚܝܼܢ ܕܲܝ̈ܘܹܐ ܥܲܠ ܐܲܠܵܗܵܐ<EOS> ܘܟܲܕܼ ܗܵܠܹܝܢ<EOS>ܫܡܲܥ̣ܘ ܡܓܼܘܼ̈ܫܹܐ ܠܒܸܤܬܲܪܗܘܿܢ ܐܵܙ̇ܠܝܼܢ ܗ̄ܘ̣ܵܘ ܟܲܕܼ ܡܲܝܠܠܝܼܢ ܘܩܵܥܹ̇ܝܢ ܕܡܲܢ̣ܘܼ<EOS>ܡܸܫܟܲܚ ܠܡܸܫܡܲܥ ܓܘܼܕܵܦܵܐ ܕܥܲܠ ܡܠܵܟܼ ܡܲܠܟܹ̈ܐ؟ ܚܲܕܼ ܕܹܝܢ ܡܸܢܗܘܿܢ ܕܲܫܡܹܗ ܤܿܝܒܲܪܙܵܕܼ<EOS>ܐܸܬܼܓܿܗܸܢ ܫܩܲܠ̣ ܥܲܦܪܵܐ ܡ̣ܢ ܐܲܪܥܵܐ ܘܲܕܼܪܵܐ ܠܩܘܼܒܼܠܹܗ ܕܛܘܼܒܼܵܢܵܐ ܘܐܸܡ݂ܲܪ ܗܵܐ<EOS>ܠܗܵܘ̇ ܦܘܼܡܵܐ ܕܲܓܼܕܲܦ̣ ܥܲܠ ܐܲܠܵܗܹ̈ܐ ܘܥܲܠ ܡܠܸܟܼ ܡܲܠܟܹ̈ܐ<EOS> ܛܘܼܒܼܵܢܵܐ ܕܹܝܢ ܪܡܲܙ ܠܚܲܕܼ<EOS>ܡ̣ܢ ܥܲܒܼܕܵܘ̈ܗܝ ܕܢܸܬܸܿܠ ܠܹܗ ܩܸܫܬܼܵܐ ܘܓܹܐܪܵܐ ܚܲܕܼ<EOS> ܘܲܠܒܲܟܼ ܩܸܫܬܹܗ ܟܲܤܝܵܐܝܼܬܸܼ<EOS>ܒܛܸܠܵܠܵܐ ܕܲܚܕܼܵܐ ܡ̣ܢ ܥܵܥ̈ܝܵܬܼܵܐ ܕܫܘܼܪܵܐ ܘܤܵܡ̣ ܒܵܗ̇ ܓܹܐܪܵܐ<EOS> ܘܲܡ̣ܬܲܚ ܘܲܡܚܵܝܗܝ<EOS>ܠܲܡܓܼܘܼܫܵܐ ܗܵܘ̇ ܒܦܘܼܡܹܗ ܘܲܢ̣ܦܲܩ ܓܹܐܪܵܐ ܠܒܸܤܬܿܪܹܗ ܘܲܢܦܲܠ̣ ܘܡ̣ܝܬܼ ܥܲܠ ܕܘܼܟܿܬܹܗ<EOS>ܛܘܼܒܼܵܢܵܐ ܕܹܝܢ ܓܚܸܟܼ ܘܐܸܡ݂ܲܪ ܠܹܗ ܤܲܒܼ ܠܵܟܼ ܦܘܼܪܥܵܢܵܐ ܕܚܘܼܒܵܟܼ ܕܥܲܡ ܐܲܠܵܗܲܝ̈ܟ<EOS>ܘܥܲܡ ܡܲܠܟܵܟܼ<EOS> ܗܵܝܕܹܿܝܢ ܡܓܼܘܼ̈ܫܹܐ ܟܠܗܘܿܢ ܥܪܲܩ̣ܘ ܡܤܲܪܗܒܼܵܐܝܼܬܼ ܟܲܕܼ<EOS>ܡܲܝܠܠܝܼܢ ܘܚܹܐܪܹ̈ܐ ܒܢܲܝ̈ ܓܸܢܤܹܗ ܫܲܢ̣ܝܼܘ ܟܲܕܼ ܟܡܝܼܪܝܼܢ<EOS>ܡ̣ܪܵܐ ܕܹܝܢ ܛܘܼܒܼܵܢܵܐ ܩܲܪܕܵܓܼ ܠܚܲܕܼ ܡܸܢܗܘܿܢ ܕܲܫܡܹܗ ܐܵܢܘܿܫ ܓܼܲܪܵܐ<EOS>ܕܒܼܝܕܲܥܬܼܵܐ ܘܲܒܼܬܲܩܢܘܼܬܼܵܐ ܡܸܬܼܩܲܠܲܣ ܗ̄ܘ̣ܵܐ<EOS> ܘܐܸܡ݂ܲܪ ܠܹܗ ܠܡܵܐ ܡܲܤܒܲܪ ܐܲܢ̄ܬܿ ܐܘܿ<EOS>ܐܵܢܘܿܫ ܕܐܸܢܵܐ ܡ̣ܢ ܡܵܘܬܵܐ ܕܲܚܠܵܦ ܡܫܝܼܚܵܐ ܩܵܢܹ̇ܛ ܐ̄ܢܵܐ ܘܡܸܛܠ ܗܵܕܹܐ ܒܚܸܤܢܵܐ<EOS>ܝܵܬܹ̇ܒܼ ܐ̄ܢܵܐ؟ ܠܵܐ ܗܵܟܲܢܵܐ ܚܵܣ ܠܝܼ ܠܵܐ ܗܵܟܲܢܵܐ<EOS> ܠܝܼ ܓܹܝܪ ܡܵܘܬܵܐ ܕܲܚܠܵܦ ܡܫܝܼܚܵܐ<EOS>ܒܲܤܝܼܡ ܠܝܼ ܝܲܬܿܝܼܪ ܡ̣ܢ ܚܲܝܹ̈ܐ ܕܙܲܒܼܿܢܵܐ<EOS> ܒܪܲܡ ܥܕܲܡܵܐ ܕܗ̤ܘ ܡܫܝܼܚܵܐ ܦܵܩܹ̇ܕܼ ܠܝܼ<EOS>ܐܵܘ ܒܚܸܠܡܵܐ ܐܵܘ ܒܚܸܙܘܵܐ ܕܠܸܠܝܵܐ ܕܲܙܲܒܼܢܵܐ ܗ̄ܘ̣ ܠܝܼ ܠܲܡܡܵܬܼ ܚܠܵܦ ܫܡܹܗ ܢܲܦܫܝܼ<EOS>ܠܐ̄ܢܵܫܵܐ ܫܩܝܼ̈ܦܲܝ ܒܛܵܥܝܘܼܬܼܵܐ ܠܵܐ ܡܲܫܠܸܡ ܐ̄ܢܵܐ<EOS> ܘܲܬܼܟܼܝܼܠܢܵܐ ܥܲܠ ܚܲܝܠܹܗ<EOS>ܕܲܡܫܝܼܚܵܐ ܡܵܪܝ ܕܲܠܲܝܬܿ ܐ̄ܢܵܫ ܕܡܸܟܲܚ ܕܢܲܟܹܿܝܢܝ<EOS> ܡܵܐ ܕܹܝܢ ܕܫܸܦ̣ܪܲܬ̤ ܠܲܡܫܝܼܚܵܐ<EOS>ܕܐܹܡܘܼܬܼ ܡܸܛܠܵܬܹܗ ܚܲܕܼܝܵܐܝܼܬܼ ܢܵܦܹ̇ܩ ܐ̄ܢܵܐ ܘܢܲܦܫܝ ܠܩܸܛܠܵܐ ܡܲܫܐܸܡ ܐ̄ܢܵܐ<EOS>ܟܲܕܼ ܕܹܝܢ ܗܵܠܹܝܢ ܠܡܲܠܟܵܐ ܐܸܬܼܝܼܕܲܥ̣ ܦ̣ܩܲܕܼ ܒܐܸܓܪ̈ܵܬܼܵܐ<EOS>ܠܢܸܟܿܘܿܪܓܲܢ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܚܡܘܼܗܝ ܕܛܘܼܒܼܵܢܐ ܕܗ̤ܘ ܢܹܐܙܲܠ ܢܫܲܕܠܝܼܘܗܝ<EOS>ܕܢܸܦܬܲܚ ܬܲܪܥܵܐ ܕܚܸܤܢܹ݂ܗ ܘܢܸܬܸܿܠ ܐܝܼܕܼܵܐ<EOS> ܘܕܐܹܢ ܗܵܕܹܐ ܠܵܐ ܢܸܥܒܸܿܕ ܓܙܵܪܟܼܝܼܬܼܵܐ<EOS>ܕܡܵܘܬܵܐ ܡܲܪܝܼܪܵܐ ܢܤܲܝܒܲܪ ܗ̤ܘ ܢܸܟܿܪܓܲܢ<EOS> ܐܸܬ݂ܼܵܐ ܕܹܝܢ ܗ̤ܘ ܢܸܟܿܘܿܪܓܲܢ ܘܲܫ̣ܪܵܐ ܠܗܲܠ<EOS>ܡ̣ܢ ܚܸܤܢܹܗ ܕܛܘܼܒܼܵܢܵܐ ܐܲܝܟܼ ܡܲܫܕܹܐ ܬܪܹܝܢ ܓܹܐܪ̈ܝܼܢ ܕܵܚܹ̇ܠ ܓܹܝܪ<EOS>ܕܬܼܘܼܒܼ ܢܸܬܼܩܲܪܲܒܼ ܨܹܝܕ ܚܸܤܢܵܐ<EOS> ܘܲܫ̣ܠܲܚ ܠܹܗ ܠܛܘܼܒܼܵܢܵܐ ܕܢܸܤܲܩ ܠܫܘܼܪܵܐ<EOS>ܘܲܢܡܲܠܸܠܥܲܡܹܗ<EOS> ܤ̣ܠܸܩ ܕܹܝܢ ܛܘܼܒܼܵܢܵܐ ܘܝܼܬܸܒܼ ܠܩܘܼܒܼܠܹܗ ܘܐܸܡ݂ܲܪ ܠܹܗ ܩܪܘܿܒܼ ܠܟܼܵܐ<EOS>ܤܵܒܼܵܐ ܘܠܵܐ ܬܸܕܼܚܲܠ<EOS> ܘܟܲܕܼ ܩ̣ܪܸܒܼ ܐܸܡ݂ܲܪ ܠܹܗ ܠܡ̇ܢ ܫܚܝܼܩ ܐܲܢ̄ܬܿ ܐܘܿ ܢܸܟܼܘܿܪܚܲܢ؟<EOS>ܘܡܸܛܠ ܡܵܢܵܐ ܐܸܬܲܝ̣ܬܿ ܠܗܵܪܟܐ؟ ܗ̤ ܕܹܝܢ ܒܟܼܵܐ ܡܲܪܝܼܪܵܐܝܼܬܼ ܘܐܸܡ݂ܲܪ ܠܹܗ ܫܚܝܼܩ ܐ̄ܢܵܐ<EOS>ܒܒܼܝܼ̈ܫܬܼܵܐ ܕܓܲܕܼܫܵܢܝ ܕܐܘܒܿܕܹܬܼ ܚܲܬܼܢܵܐ ܘܚܲܒܼܪܵܐ ܒܓܲܒܼܪܹ̈ܐ ܠܲܝܬܿ ܗ̄ܘ̣ܵܐ ܠܹܗ<EOS>ܘܗܵܐ ܐܵܦ ܥܠܲܝ ܡܵܘܬܵܐ ܠܚܝܼܡ ܐܸܢ ܐܲܢ̄ܬܿ ܬܲܪܥܸܐ ܕܚܸܤܢܵܐ ܠܵܐ ܬܸܦܼܬܲܚ ܘܐܝܼܕܼܵܐ ܠܵܐ<EOS>ܬܸܬܸܿܠ ܠܝܼ<EOS> ܛܘܼܒܼܵܢܵܐ ܕܹܝܢ ܐܸܡ݂ܲܪ ܠܹܗ ܡܸܛܠ ܕܐܲܒܿܝܼܕܼ ܗܵܘܢܵܟܼ ܒܛܵܥܝܼܘܼܬܼܵܐ<EOS>ܕܫܹ̈ܐܕܹܐ ܡܸܛܠ ܗܵܢܵܐ ܤܵܒܲ݁ܪ ܐܲܢ̄ܬܿ ܕܡܹܐܒܲܕܼ ܐܲܒܿܝܼܕܼ ܐ̄ܢܵܐ<EOS> ܐܸܢ ܕܹܝܢ ܠܵܐ<EOS>ܐܲܒܿܝܼܕܼ ܗ̄ܘ̣ܵܐ ܗܵܘܢܵܟܼ ܡܸܤܬܲܟܲܠ ܗ̣̄ܘܲܝܬܿ ܕܠܵܘ ܡܹܐܒܲܕܼ ܐܸܒܼܪܹܬܼ ܐܸܠܵܐ<EOS>ܡܸܫܬܿܟܼܵܚܘܼ ܐܸܫܬܲܟܼܚܹ̇ܬܼ ܠܲܡܫܝܼܚܵܐ ܡܸܫܟܿܚܵܢܵܐ ܕܐܲܒܿܝܼܪܹ̈ܐ<EOS> ܐܲܒܿܝܼܕܼܵܐ ܒܲܫܪܵܪܵܐ<EOS>ܐܲܢ̄ܬܿ ܗ̣̄ܘ ܕܠܲܐܠܵܗܵܐ ܒܵܪܘܿܝܵܐ ܫܒܲܩ̣ܬܿ ܘܲܠܒܸܪ̈ܝܵܬܼܵܐ ܚܲܪ̈ܫܵܬܼܵܐ ܗܵܢܹ̇ܿܝܢ<EOS>ܕܠܐܝܼܩܵܪܵܟܼ ܘܲܠܒܼܘܼܤܵܡܵܟܼ ܐܸܬܼܒܿܪܝܼ ܤܵܓܹ̇ܕܼ ܐܲܢ̄ܬܿ<EOS> ܢܸܟܿܘܿܪܓܲܢ ܕܹܝܢ ܐܸܡ݂ܲܪ ܠܹܗ<EOS>ܐܲܝܟܼ ܕܨܵܒܹ̇ܐ ܐܲܢ̄ܬܿ ܚܫܘܿܒܲܝܢܝ ܘܐܲܝܟܼ ܡܵܐ ܕܪܵܓܵܐ ܠܵܟܼ ܨܲܥܲܪܲܝܢܝ ܒܲܠܚܘܿܕܼ ܡ̣ܢ<EOS>ܡܵܘܬܵܐ ܦܪܘܼܩܲܝܢܝ ܕܗܵܐ ܡܠܸܟܼ ܡܲܠܟܹ̈ܐ ܒܪܘܼܓܼܙܵܐ ܡܸܬܼܠܲܚܲܡ ܠܝܼ ܡܸܛܠܵܬܼܵܟܼ<EOS> ܘܲܚܕܼܵܐ<EOS>ܡ̣ܢ ܬܲܪܬܹܿܝܢ ܥܒܸܕܼ<EOS> ܐܵܘ ܐܸܬܿܛܦܝܼܣ ܠܡܲܠܟܵܐ ܘܲܫܒܼܘܿܩ ܢܵܨܪܵܝܘܼܬܼܵܐ ܘܲܗܦܘܿܟܼ ܠܲܡܓܼܘܼܫܘܼܬܼܵܐ ܘܲܤܓܼܘܿܕܼ ܠܢܘܼܪܵܐ ܘܲܠܫܸܡܫܵܐ ܘܲܠܤܲܗܪܵܐ ܘܲܒܼܢܝܼ<EOS>ܒܹܝܬܼ ܢܘܼܪ̈ܘܵܬܼܵܐ ܕܲܥ̣ܩܲܪܬܿ ܘܲܚܝܼ<EOS> ܐܵܘ ܦܘܼܩ ܡܘܼܬܼ ܐܲܝܟܼ ܕܡܵܝ̇ܬܿܝܼܢ ܟܪܸ̈ܤܛܝܵܢܹܐ<EOS>ܤܲܟܼ̈ܠܹܐ ܘܲܚܢܲܢ ܠܵܐ ܢܡܘܼܬܼ ܡܸܛܠܵܬܼܵܟܼ<EOS> ܥܢ̣ܵܐ ܕܹܝܢ ܛܘܼܒܼܵܢܵܐ ܩܲܪܕܵܓܼ ܘܐܸܡ݂ܲܪ<EOS>ܠܹܗ ܠܡܲܠܟܵܐ ܚܲܢܦܵܐ ܘܪܲܫܝܼܥܵܐ ܠܵܐ ܡܸܫܬܿܡܲܥ ܐ̄ܢܵܐ<EOS> ܘܠܲܐܠܵܗܵܐ ܕܲܒܼܪܵܢܝ ܘܦܲܪܩܲܢܝ<EOS>ܘܡܲܦܲܪܢܸܣ ܠܝܼ ܘܲܥܬܼܝܼܕܼ ܕܲܒܼܡܲܠܟܿܘܼܬܹܗ ܢܒܲܤܡܲܢܝ ܠܵܐ ܫܵܒܹ̇ܩ ܐ̄ܢܵܐ ܘܲܠܒܸܪ̈ܝܵܬܼܵܐ<EOS>ܐܲܟܼܘܵܬܼܟܼܘܿܢ ܠܵܐ ܤܵܓܹ̇ܕܼ ܐ̄ܢܵܐ<EOS> ܘܡ̣ܢ ܡܵܘܬܵܐ ܕܲܚܠܵܦ ܡܫܝܼܚܵܐ ܠܵܐ ܡܸܫܬܿܐܸܠ ܐ̄ܢܵܐ<EOS>ܐܸܠܵܐ ܚܲܕܼܝܵܐܝܼܬܼ ܡܵܐܹ̇ܬܼ ܐ̄ܢܵܐ ܘܐܲܢ̄ܬܿܘܿܢ ܚܠܵܦܲܝ ܠܵܐ ܡܵܝ̇ܬܿܝܼܢ ܐܢ̄ܬܿܘܿܢ<EOS> ܠܘܲܝ<EOS>ܕܹܝܢ ܐܝܼܬܼ ܗ̄ܘ̣ܵܐ ܒܟܼܘܿܢ ܒܘܼܝܵܢܵܐ ܘܐܲܢ̄ܬܿܘܿܢ ܚܠܵܦ ܚܲܝܲܝ̈ܟܿܘܿܢ ܡܝܼܬܼܬܿܘܿܢ<EOS>ܘܕܲܩܪܲܝ̣ܬܿ ܤܲܟܼ̈ܠܹܐ ܠܲܟܼܪܸ̈ܤܛܝܵܢܹܐ ܕܡܵܝ̇ܬܿܝܼܢ ܚܠܵܦ ܫܡܹܗ ܕܡܵܗܘܿܢ ܡ̣ܢ ܥܘܼܡܩܵܗ̇<EOS>ܕܫܵܢܝܘܼܬܼܵܟܼ ܡܲܠܸܠ̣ܬܿ<EOS> ܒܪܲܡ ܬܸܒܼ ܠܵܟܼ ܘܲܕܼܠܵܐ ܥܩܵܬܼܵܐ ܘܟܲܪܝܘܼܬܼܵܐ ܗ̤ܘܝܼ ܘܐܸܢܵܐ<EOS>ܗܵܐ ܡܦܝܼܣ ܐ̄ܢܵܐ ܠܲܡܫܝܼܚܵܐ ܡܵܪܝ ܕܲܢܚܵܘܹܝܢܝ ܐܸܢ ܙܲܒܿܢܵܐ ܗ̣̄ܘ ܠܝܼ ܠܲܡܡܵܬܼ ܡܸܛܠ<EOS>ܫܡܹܗ<EOS> ܘܐܸܢ ܫܵܦܪܵܐ ܠܨܸܒܼܝܵܢܵܐ ܕܐܲܠܵܗܘܼܬܹܗ ܘܙܲܒܼܢܵܐ ܗ̣̄ܘ ܠܡܸܤܲܒܼ ܟܠܝܼܠܵܐ<EOS>ܕܤܵܗܕܘܼܬܼܵܐ ܒܫܘܼܠܵܡ ܐܵܓܼܘܿܢܵܐ ܗܵܢܵܐ ܕܡܸܛܠܵܬܹܗ ܚܲܕܼܝܵܐܝܼܬܼ ܢܵܦܹ̇ܩ ܐ̄ܢܵܐ ܘܡܲܫܠܸܡ<EOS>ܐ̄ܢܵܐ ܢܲܦܫܝ ܠܩܵܛ̈ܘܿܠܹܐ<EOS>ܗܵܝܕܹܿܝܢ ܐܸܫ̣ܬܿܡܲܥ ܛܸܒܼܵܐ ܒܟܼܠܗܘܿܢ ܐܲܬܼܪ̈ܵܘܵܬܼܵܐ ܕܫܘܼܠܛܵܢܹܗ<EOS>ܕܛܘܼܒܼܵܢܵܐ ܕܗܵܐ ܩܲܪܕܵܓܼ ܡܛܲܝܲܒܼ ܠܲܡܡܵܬܼ ܚܠܵܦ ܫܡܹܗ ܕܲܡܫܝܼܚܵܐ<EOS> ܘܐܸܬܼܟܲܢܲܫ̣ܘ<EOS>ܘܐܸܬ݂ܼܵܐ ܡ̣ܢ ܟܠ ܐܲܬܼܪ̈ܵܘܵܢ ܟܸܢܫܹ̈ܐ ܤܲܓܿܝܼ̈ܐܹܐ ܕܲܟܼܪܸ̈ܤܛܝܵܢܹܐ<EOS>ܘܕܲܝܗܘܼܕܵܝܹ̈ܐ ܘܲܕܼܚܲܢ̈ܦܹܐ ܘܲܫ̣ܪܵܘ ܡܲܫܪ̈ܝܵܬܼܵܐ ܪܵܘܪ̈ܒܼܵܬܼܵܐ ܚܕܼܵܕ̈ܲܝ ܚܸܤܢܹܗ<EOS>ܕܛܘܼܒܼܵܢܵܐ ܟܲܕܼ ܡܤܲܟܹܝܢ ܕܢܸܚܙܘܿܢ ܝܘܿܡ ܟܘܼܠܵܠܹܗ ܕܐܲܬܼܠܹܝܛܵܐ ܕܙܲܕܝܼܩܘܼܬܼܵܐ<EOS>ܐܸܬ݂ܼܵܘ ܕܹܝܢ ܐܵܦ ܐܲܒܼܵܗܵܘ̈ܗܝ ܘܐܲܚܵܘ̈ܗܝ ܘܲܗ̤ܘܲܝ̈ ܡܲܫܪ̈ܝܵܬܼܵܐ ܪܵܘܪ̈ܒܼܵܬܼܵܐ<EOS>ܕܐܲܠܦܹ̈ܐ ܘܲܕܼܪܸ̈ܒܿܘܵܬܼܵܐ ܘܟܲܬܼܪܘ ܟܲܕܼ ܫܪܹܝܢ ܝܵܘ̈ܡܵܬܼܵܐ ܥܸܤܪܝܼܢ ܘܚܲܕܼ<EOS> ܛܘܼܒܼܵܢܵܐ<EOS>ܕܹܝܢ ܐܲܡܝܼܢ ܗ̄ܘ̣ܵܐ ܒܲܨܠܘܿܬܼܵܐ ܘܲܒܼܒܼܵܥܘܼܬܼܵܐ ܟܲܕܼ ܡܸܬܼܟܲܫܲܦ ܠܲܡܫܝܼܡܵܐ<EOS>ܕܲܢܚܲܠܝܼܘܗܝ ܘܲܢܠܲܒܿܒܼܝܼܘܗܝ ܠܡܸܫܬܲܡܠܵܝܘܼ ܒܲܟܼܠܝܵܠܵܐ ܕܤܵܗܕܘܼܬܼܵܐ<EOS> ܐܲܒܼܘܼܗܝ ܕܹܝܢ<EOS>ܡܦܝܼܣ ܗ̄ܘ̣ܵܐ ܠܹܗ ܒܤܲܓܿܝܼ̈ܐܬܼܵܐ ܟܲܕܼ ܒܵܟܹ̈ܐ ܕܢܸܤܲܩ ܠܫܘܼܪܵܐ ܘܢܸܚܙܹܝܘܗܝ ܘܲܢܡܲܠܸܠ<EOS>ܘܢܸܫܡܲܥ ܡܸܢܹܗ ܡܸܕܸܿܡ ܕܨܵܒܹ̄ܐ ܕܢܹܐܡܲܪ ܠܹܗ<EOS> ܘܠܵܐ ܨܒܼܵܐ ܐܸܠܵܐ ܫܠܲܚ̣ ܠܹܗ ܒܐܝܼܕܼܵܐ<EOS>ܕܚܲܕܼ ܡ̣ܢ ܥܲܒܼܕܵܘ̈ܗܝ ܘܐܸܡ݂ܲܪ ܠܹܗ ܕܲܡܫܝܼܚܵܐ ܡܪܲܢ ܩܵܥܹ̇ܐ ܠܘܵܬܲܢ ܒܤܒܲܪܬܹܗ ܕܟܼܠ<EOS>ܕܠܵܐ ܫܵܒܹ̇ܩ ܐܲܒܼܵܐ ܘܐܸܡܵܐ ܘܐܲܚܹ̈ܐ ܘܐܲܚ̈ܘܵܬܼܵܐ ܘܐܲܢ̄ܬܿܬܼܵܐ ܘܲܒܼ̈ܢܲܝܵܐ ܘܐܵܬܹ̇̄ܐ<EOS>ܒܵܬܲܪܝ ܠܵܠ ܫܵܘܹ̇ܐ ܠܝܼ ܘܡܸܛܠ ܗܵܕܹܐ ܠܵܐ ܨܵܒܹ̇ܐ ܐ̄ܢܵܐ ܕܐܸܚܙܸܐ ܐܲܦܲܝ̈ܟ ܡܸܛܠ<EOS>ܕܤܲܩܘܼܒܼܠܵܐ ܐܝܼܬܲܝܗܹܝܢ ܡܲܚܫ̈ܒܼܵܬܼܵܟܼ ܘܡܸܠܲܝ̈ܟ ܠܐܘܼܪܚܵܐ ܗܵܕܹܐ ܕܒܼܵܗ̇ ܡܛܲܝܲܒܼ<EOS>ܐ̄ܢܵܐ ܠܡܸܚܙܲܩ<EOS> ܘܒܼܵܬܲܪ ܗܵܕܹܐ ܫܠܲܚ̣ ܠܹܗ ܢܸܟܘܿܪܓܲܢ ܕܫܲܕܲܪ ܠܝܼ ܫܘܿܫܲܢ ܒܪܲܬܼܝ<EOS>ܕܲܪܓܼܝܼܓܼ ܐ̄ܢܵܐ ܕܐܸܚܙܹܝܗ̇<EOS> ܗ̤ܘ ܕܹܝܢ ܛܘܼܒܼܵܢܵܐ ܐܸܡ݂ܲܪ ܠܐܲܢ̄ܬܿܬܹܗ ܦܘܿܩܝ ܠܘܵܬܼ<EOS>ܐܲܒܼܘܼܟܼܝ ܘܲܚܙܵܝ ܡܵܢܵܐ ܒܵܥܹ̇ܐ ܠܹܟܼܝ<EOS> ܒܪܲܡ ܕܹܝܢ ܝܵܕܲܥ̇ܢܵܐ ܕܐܲܒܼܕܵܢܵܐ<EOS>ܕܲܚܲܝܲܝ̈ܟܿܝ ܡܸܬܿܬܲܓܿܪܵܐ ܐܢ̄ܬܿܝ ܡ̣ܢ ܡܸܠܵܘ̈ܗܝ<EOS> ܘܟܲܕ ܢܸܦ̣ܩܲܬ̤ ܠܘܵܬܼ<EOS>ܐܲܒܼܘܼܗ̇ ܐܸܡ݂ܲܪ ܠܵܗ̇ ܒܪܲܬܼܝ ܘܚܲܒܿܝܼܒܼܬܿܝ ܚܘܼܣܝ ܥܲܠ ܤܲܝܒܿܘܼܬܼܝ ܘܠܵܐ ܬܚܲܠܦܝܼܢ<EOS>ܚܘܼܒܵܐ ܕܐܲܒܼܘܼܟܼܝ ܒܪܸܚܡܬܼܵܐ ܕܒܲܥܠܹܟܼܝ<EOS> ܘܠܵܐ ܬܙܒܿܢܝܼܢ ܚܲܝܹ̈ܐ ܕܤܲܝܒܿܘܼܬܼܝ<EOS>ܒܓܲܒܼܪܵܐ ܕܲܡ̣ܪܲܕܼ ܡ̣ܢ ܐܲܠܵܗܹ̈ܐ ܘܡ̣ܢ ܡܠܼܟܼ ܡܲܠܟܹ̈ܐ<EOS> ܠܲܝܬܿ ܓܹܝܪ ܦܘܼܪܤܵܐ ܕܐܲܒܼܵܐ<EOS>ܐ̄ܚܪܹܢܵܐ ܬܸܩܢܹܝܢ<EOS> ܒܲܥܠܹܟܼܝ ܕܹܝܢ ܐܸܢ ܝܵܘܡܵܢ ܢܡܘܼܿܬܼ ܠܨܲܦܪܵܐ ܕܛܵܒܼ ܡܸܢܹܗ<EOS>ܡܸܫܘܟܿܚܵܐ ܐܲܢ̄ܬܿܝ<EOS> ܐܸܠܵܐ ܫܲܕܲܠܝܼܘܗܝ ܕܢܸܦܬܲܚ ܬܲܪܥܵܐ ܘܢܸܦܘܿܩ ܘܢܸܫܬܵܘܙܲܒܼ ܚܢܲܢ ܡ̣ܢ<EOS>ܩܹܘܲܢܕܹܢܘܿܣ<EOS> ܗ̤ܝ ܡܸܚܕܼܵܐ ܦܢ̣ܵܬ̤ ܠܘܵܬܼ ܛܘܼܒܼܵܢܵܐ ܘܐܸܡ̣ܪܲܬ̤ ܠܹܗ ܐܸܢ ܟܪܸ̈ܤܛܝܵܢܵܐ<EOS>ܐܲܢ̄ܬܿ ܦܘܼܩ ܠܒܼܝܼܒܼܵܐܝܼܬܼ ܘܡܘܼܬܼ ܓܲܢ̄ܒܵܪܵܐܝܼܬܼ ܐܲܝܟܼ ܕܡܵܝ̇ܬܿܝܼܢ ܟܪܸ̈ܤܛܝܵܢܹܐ<EOS>ܠܡܵܢܵܐ ܐܲܝܟܼ ܫܲܦ̈ܠܹܐ ܘܕܵܚܠܲܝ̈ ܡ̣ܢ ܡܵܘܬܵܐ ܗܵܐ ܚܒܼܝܼܫ ܐܲܢ̄ܬܿ ܒܚܸܤܢܵܐ ܘܤܲܓܿܝܼ̈ܐܹܐ<EOS>ܡܸܛܠܵܬܼܵܟܼ ܡܵܝܬܿܝܼܢ؟ ܛܘܼܒܼܵܢܵܐ ܕܹܝܢ ܥܢ̣ܵܐ ܘܐܸܡ݂ܲܪ ܠܵܗ̇ ܫܲܪܝܼܪܵܐܝܼܬܼ ܕܡ̣ܢ<EOS>ܬܵܘܬܵܪ̈ܲܝ ܠܸܒܵܐ ܡܡܲܠ̈ܠܵܢ ܤܸܦ̈ܘܵܬܼܵܐ ܐܲܝܟܼ ܡܸܠܬܹܗ ܡܲܚܝܵܢܝܼܬܼܵܐ ܕܦܵܪܘܿܩܲܢ<EOS>ܘܗܵܠܹܝܢ ܕܐܲܢ̄ܬܿܝ ܡܡܲܠܠܵܐ ܐܲܢ̄ܬܿܝ ܨܸܢ̈ܥܵܬܼܵܗ̇ ܐܸܢܹܝܢ ܒܝܼ̈ܫܵܬܼܵܐ ܕܚܲܢܦܘܼܬܼܵܐ<EOS>ܘܦܹܐܪܹ̈ܝܗ̇ ܕܒܼܝܼܫܘܼܬܼܵܐ ܘܡܸܠܵܘ̈ܗܝ ܕܲܢܟܼܝܼܠܵܐ<EOS> ܒܪܲܡ ܠܵܐ ܬܸܫܬܲܚܩܝܼܢ ܒܲܪܬܹܗ<EOS>ܕܐܲܒܼܕܵܢܵܐ ܡܛܲܝܲܒܼ ܐ̄ܢܵܐ ܗ̣̄ܘ ܓܹܝܪ ܠܲܡܡܵܬܼ ܐܵܦ ܩܕܼܵܡ ܫܸܕܼ̈ܠܹܐ ܢܟܼܝܼ̈ܠܹܐ<EOS>ܕܝܼܠܹܟܼܝ<EOS>ܘܒܼܵܬܲܪ ܗܵܠܹܝܢ ܟܠܗܹܝܢ ܚܸܙܘܵܐ ܕܚܝܼܠܵܐ ܐܸܬܼܚ̣ܙܝܼ ܠܹܗ ܠܛܘܼܒܼܵܬܵܐ<EOS>ܒܠܸܠܝܵܐ ܓܹܝܪ ܕܒܹܗ ܢܵܓܲܗ ܝܵܘܡܵܐ ܕܲܥܪܘܼܒܼܬܼܵܐ ܩܵܡ̣ ܛܘܼܒܼܵܢܵܐ ܘܐܲܝܟܼ ܥܝܵܕܹܗ<EOS>ܥ̣ܒܲܕܼ ܬܸܫܡܸܫܬܼܵܐ<EOS> ܘܟܲܕܼ ܫ̣ܠܸܡ̣ ܬܸܫܡܸܫܬܹܗ ܠܐܲܦܲܝ̈ ܕܢܵܗܲܪ ܨܲܦܪܵܐ ܐܸܬܼܦ̣ܢܝܼ ܚ̣ܙܵܐ<EOS>ܟܲܕܼ ܩܵܐܹ̇ܡ ܥܲܠ ܬܸܠܵܐ ܙܥܘܿܪܵܐ ܕܲܩܕܼܵܡ ܬܲܪܥܵܐ ܕܚܸܤܢܹܗ ܘܟܸܢ̈ܫܹܐ ܤܲܓܿܝܼ̈ܐܹܐ<EOS>ܕܐ̄ܢܵܫܵܐ ܚܕܝܼܪܝܼܢ ܠܹܗ ܘܒܼܵܕܼܪܝܼܢ ܥܠܵܘܗܝ ܡܲܪ̈ܓܵܢܝܵܬܼܵܐ<EOS> ܘܟܲܕܼ ܢܵܦ̈ܠܵܢ ܗ̣̄ܘܲܝ̈<EOS>ܡܲܪ̈ܓܵܢܝܵܬܼܵܐ ܥܲܠ ܦܲܓܼܪܹܗ ܡܸܙ̈ܕܲܠܚܵܢ ܗ̣̄ܘܲܝ̈ ܡ̣ܢ ܕܘܼ̈ܿܟܿܝܵܬܼܗܹܝܢ ܛܘܼ̈ܦܹܗ<EOS>ܕܲܕܼܡܵܐ ܘܲܠܠܲܡܦܹܝ̈ܕܹܐ ܕܢܘܼܪܵܐ ܡܸܫܬܲܚ̈ܠܦܵܢ ܗ̣̄ܘܲܝ̈ ܘܠܲܫܡܲܝܵܐ ܗ̣̄ܘܲܝ̈<EOS> ܘܓܲܒܼܪܵܐ<EOS>ܚܲܕܼ ܕܲܠܒܼܝܼܫ ܡܐܢܹ̈ܐ ܡܲܦܪ̈ܓܹܐ ܘܲܡܟܲܠܲܠ ܒܲܟܼܠܝܼܠܵܐ ܕܢܘܼܗܪܵܐ ܩܵܐܹ̇ܡ ܠܥܸܠ ܡܸܢܹܗ<EOS>ܒܐܵܐܲܪ ܘܐܵܡܲ݁ܪ ܠܹܗ ܐܵܚܝ ܩܲܪܕܵܓܼ<EOS> ܘܐܸܡܹܲܪ ܗܵܐ ܐܸܢܵܐ<EOS> ܘܐܸܡ݂ܲܪ ܠܹܗ ܗܵܠܹܝܢ<EOS>ܡܲܪ̈ܓܵܢܝܵܬܼܵܐ ܐܸܙܕܠܲܚ̣ ܐܵܦ ܥܠܲܝ ܒܐܘܼܪܸܫܠܸܡ ܡ̣ܢ ܒܢܲܝ̈ ܥܲܡܝ ܘܡ̣ܢ ܒܢܲܝ̈ ܫܲܪܒܲܬܼܝ<EOS>ܗܵܫܵܐ ܢܹܐܬܸܐ ܐܲܒܼܘܼܟܼ ܘܢܸܫܕܹܐ ܒܵܟܼ ܐܵܦ ܗ̤ܘ ܚܕܼܵܐ ܡܲܪܓܵܢܝܼܬܼܵܐ ܘܡܸܚܕܼܵܐ ܤܵܠܹ̇ܩ<EOS>ܐܲܢ̄ܬܿ ܠܘܵܬܼܝ ܒܚܲܕܼܘܼܬܼܵܐ<EOS> ܛܘܼܒܼܵܢܵܐ ܕܹܝܢ ܩܲܪܕܵܓܼ ܫܲܐܠܹܗ ܘܐܸܡ݂ܲܪ ܠܹܗ ܕܡ̇ܢ ܐܲܢ̄ܬܿ<EOS>ܡܵܪܝ؟ ܘܗ̤ܘ ܐܸܡ݂ܲܪ ܠܹܗ ܐܸܢܵܐ ܗ̣̄ܘ ܐܸܤܛܲܦܵܢܘܿܣ ܡܫܲܫܵܢܵܐ ܕܒܼܐܘܿܪܸܫܠܸܡ<EOS>ܐܸܬܼܪܲܓܼܡܹ̇ܬܼ ܡܸܛܠ ܟܵܪܘܿܙܘܼܬܹܗ ܕܚܲܝܹ̈ܐ<EOS> ܘܡܸܚܕܼܵܐ ܢܲܕܼ ܛܘܼܒܼܵܢܵܐ ܡ̣ܢ ܫܸܢܬܹܗ<EOS>ܘܲܗܘ̤ܵܐ ܒܕܼܚܠܬܼܵܐ ܪܲܒܿܬܼܵܐ<EOS> ܘܲܩ̣ܪܵܐ ܠܐܝܼܤܚܵܩ ܪܲܒܹܿܗ ܗܵܘ̇ ܕܡܲܠܸܦ ܗ̄ܘ̣ܵܐ ܠܹܗ<EOS>ܡܲܙܡܘܿܪܹ̈ܐ ܘܩܵܪܹܐ ܗ̄ܘ̣ܵܐ ܩܕܼܵܡܵܘܗܝ ܟܬܼܵܒܹ̈ܐ ܩܲܕܝܼ̈ܫܹܐ ܘܐܸܫ̣ܬܲܥܝܼ<EOS>ܩܕܼܵܡܵܘܗܝ ܚܸܙܘܵܐ ܕܲܚ̣ܙܵܐ<EOS> ܘܟܲܕܼ ܬܲܗܝܼܪܝܼܢ ܐܸܬܼܒܲܝܲܢ̣ܘ ܒܹܗ ܒܚܸܙܘܵܐ ܘܐܸܤ̣ܬܲܟܲܠܘ<EOS>ܕܙܲܒܼܢܵܐ ܗ̣̄ܘ ܠܹܗ ܡܸܟܹܿܝܠ ܠܛܘܼܒܼܵܢܵܐ ܠܲܡܡܵܬܼܒܲܪ ܓܘܼܡܝܵܐ ܕܟܹ̈ܐܦܹܐ ܚܠܵܦ ܫܡܹܗ<EOS>ܕܲܡܫܝܼܚܵܐ<EOS> ܘܐܸܡ݂ܲܪ ܛܘܼܒܼܵܢܵܐ ܩܲܪܕܵܓܼ ܠܐܝܼܤܚܵܩ ܐܲܝܟܵܐ ܟܬܼܝܼܒܼ ܫܲܪܒܹܗ<EOS>ܕܐܸܤܟܲܦܵܢܘܿܣ ܗܵܗܕܵܐ ܫܲܕܝܼܫܵܐ؟ ܘܐܝܼܤܚܵܩ ܐܸܡ݂ܲܪ ܠܹܗ ܗܵܐ ܟܬܼܝܼܒܼ ܒܲܦܪܲܟܤܝܼܣ<EOS>ܕܲܫܠܝܼܚܹ̈ܐ ܩܲܕܝܼ̈ܫܹܐ<EOS> ܘܐܸܡ݂ܲܪ ܠܹܗ ܛܘܼܒܼܵܢܵܐ ܐܲܝܬܼܵܐ ܘܲܩܪܝܼ ܩܕܼܵܡܲܝ ܘܟܲܕܼ ܫܡܲܥ̣<EOS>ܬܲܫܥܝܬܼܵܐ ܕܤܵܗܕܘܼܬܹܗ ܕܩܲܕܝܼܫܵܐ ܐܸܤܛܲܦܵܢܘܿܣ ܚ̣ܕܝܼ ܪܵܘܪܒܼܵܐܝܼܬܼ ܘܪܸܘܙܲܬ̤ ܢܲܦܫܹܗ<EOS>ܘܐܸܬܼܠܲܒܲܒܼ ܗ̄ܘ̣ܵܐ ܘܐܸܬܼܓܲܢܒܲܪ ܛܵܒܼ<EOS> ܘܐܸܬܼܪܲܓܼܪܲܓܼ ܗ̄ܘ̣ܵܐ ܠܡܵܘܬܵܐ ܕܲܚܠܵܦ<EOS>ܡܫܝܼܚܵܐ ܐܲܝܟܼ ܨܲܗܝܵܐ ܕܥܵܐܹ̇ܠ ܡ̣ܢ ܐܘܼܪܚܵܐ ܒܙܲܒܼܢܵܐ ܚܲܡܝܼܡܵܐ ܕܩܲܝܛܵܐ ܘܲܪܓܼܝܼܓܼ<EOS>ܠܡܲܝ̈ܵܐ ܩܲܪܝܼܪܹ̈ܐ<EOS>ܘܡܸܚܕܼܐ ܩܵܡ̣ ܛܘܼܒܼܵܢܵܐ ܘܤܵܡ̣ ܒܘܼܪܟܵܐ ܘܨܲܠ̣ܝܼ<EOS> ܘܢܫܸܩ̣ ܟܬܼܵܒܼܵܐ<EOS>ܕܐܹܘܲܢܓܲܠܝܼܘܿܢ ܩܲܕܝܼܫܵܐ ܘܲܚ̣ܬܲܡ ܢܲܦܫܹܗ ܒܐܵܬ̤ܵܐ ܕܲܨܠܝܼܒܼܵܐ<EOS> ܘܲܦ̣ܬܲܚ ܬܲܪܥܵܐ<EOS>ܕܚܸܤܢܹܗ ܘܲܢܦܲܩ̣ ܐܲܝܟܼ ܚܲܬܼܢܵܐ ܕܢܵܦܹ̇ܩ ܡ̣ܢ ܒܹܝܬܼ ܓܢܘܿܢܵܐ<EOS> ܘܟܲܕܼ ܗܵܕܹܐ<EOS>ܐܸܬܼܝܲܕܼܥܲܬ̤ ܠܟܸܢ̈ܫܹܐ ܢܦܲܠ̣ ܪܵܘܒܑܵܐ ܒܡܲܫܪ̈ܝܵܬܼܵܐ ܘܲܪܗܸܛ̣ܘ ܟܠܗܘܿܢ ܒܤܘܼܪܗܵܒܼܵܐ<EOS>ܟܪܸ̈ܤܛܝܵܢܹܐ ܘܲܝܗܘܼܕܼܵܝܹ̈ܐ ܘܚܲܢ̈ܦܹܐ ܪܵܘܪ̈ܒܹܐ ܘܲܙܥܘܿܪܹ̈ܐ ܓܲܒܼܪܹ̈ܐ ܘܢܸܫܹ̈ܐ<EOS>ܘܪܵܗ̇ܛܝܼܢ ܗ̄ܘ̣ܵܘ ܕܢܸܚܙܘܿܢ ܠܛܘܼܒܼܵܢܵܐ ܕܲܡܩܲܒܸܿܠ ܟܠܝܼܠܵܐ ܕܤܵܗܕܘܼܬܼܵܐ<EOS> ܦܲܪ̈ܫܹܐ ܕܹܝܢ<EOS>ܟܲܕܼ ܪܟܼܝܼܒܼܝܼܢ ܘܲܡܙܲܝܢܝܼܢ ܪܗܸܛ̣ܘ ܟܲܕܼ ܐܵܠ̇ܨܝܼܢ ܗ̄ܘ̣ܵܘ ܠܟܸܢܫܹ̈ܐ<EOS>ܘܐܵܡ̇ܪܝܼܢ ܕܟܼܠܢܵܫ ܟܹܐܦܵܐ ܢܸܤܲܒܼ ܘܢܸܪܓܿܡܝܼܘܗܝ ܠܛܘܼܒܼܵܢܵܐ<EOS> ܡܓܼܘܼ̈ܫܹܐ ܕܹܝܢ<EOS>ܐܸܬܼܟܲܢܲܫ̣ܘ ܥܲܡ ܪܵܘܪ̈ܒܼܵܢܹܐ ܟܠܗܘܿܢ ܘܝܼܬܸܒܼܘ ܘܩܵܪܹܝܢ ܗ̄ܘ̣ܵܘ ܨܚܵܝܵܐ ܕܲܓܼܙܵܪܕܝܼܢܹܗ<EOS>ܕܛܘܼܒܼܵܢܵܐ ܗܵܘ̇ ܕܡ̣ܢ ܡܲܠܟܵܐ ܐܸܫ̣ܬܲܕܲܪ ܗ̄ܘ̣ܵܘ ܗܵܘ̇ ܕܥܕܬܵܐ ܩܵܬܼܵܪܵܤܝܼܣ ܡܥܵܕܵܐ<EOS>ܕܬܸܩܪܹܝܘܗܝ ܦܵܪ̈ܤܵܝܹܐ ܕܹܝܢ ܩܵܪܹܝܢ ܠܹܗ ܢܸܒܸܫܬܵܓܼ<EOS> ܗ̤ܘ ܕܹܝܢ ܛܘܼܒܼܵܢܵܐ ܟܲܕܼ ܚ̣ܙܵܐ<EOS>ܠܟܸܢܫܹ̈ܐ ܕܚܲܢ̈ܦܹܐ ܘܕܲܝܗܘܼܕܵܝܹ̈ܐ ܕܲܛܥܝܼܢܝܼܢ ܟܹܐ̈ܦܹܐ ܘܪܵܗ̇ܛܝܼܢ ܕܢܸܪܓܿܡܘܼܢܵܝܗܝ<EOS>ܚ̣ܵܪ ܒܲܫܡܲܝܵܐ ܘܲܚ̣ܬܡ ܢܲܦܫܹܗ ܒܐܵܬ̤ܵܐ ܕܲܨܠܝܼܒܼܵܐ<EOS> ܘܨܲܠ̣ܝܼ ܒܩܵܠܵܐ ܪܵܡܵܐ ܘܐܸܡ݂ܲܪ<EOS>ܡܵܪܲܢ ܝܼܫܘܿܥ ܡܫܝܼܚܵܐ ܒܪܹܗ ܕܐܲܠܵܗܵܐ ܥܲܕܲܪܲܝܢܝ ܒܫܵܥܬܼܵܐ ܗܵܕܹܐ ܘܐܲܫܘܵܢܝ<EOS>ܕܲܒܼܓܼܠܝܘܼܬܼ ܐܲܦܹ̈ܐ ܐܸܬܼܚܲܠܲܛ ܒܟܸܢ̈ܫܹܐ ܕܩܲܕܝܼܫܲܝ̈ܟ<EOS> ܘܡܸܚܕܼܵܐ ܤܵܡ̣ ܒܘܼܪܟܵܐ<EOS> ܘܟܲܕܼ<EOS>ܩܵܡ̣ ܠܥܸܠ ܡܸܢܹܗ ܝܲܓܼܪܵܐ ܕܟܹܐܦܹ̈ܐ ܢܲܦܸܨ ܐܸܢܹܝܢ ܡܸܢܹܗ ܘܩܵܡ̣ ܓܲܢ̄ܒܵܪܵܐܝܼܬܼ<EOS>ܘܗܵܟܲܢܵܐ ܐܵܦ ܙܒܲܢ̄ܬܼܵܐ ܕܬܲܪܬܹܿܝܢ ܥ̣ܒܲܕܼ<EOS> ܘܟܲܕܼ ܦܲܪ̈ܫܹܐ ܘܲܡܓܼܘܼ̈ܫܹܐ ܐܵܠ̇ܨܝܼܢ<EOS>ܗ̄ܘ̣ܵܘ ܠܟܸܢ̈ܫܹܐ ܕܲܒܼܥܘܼܫܢܵܐ ܢܸܫܕܿܘܿܢ ܟܹܐ̈ܦܹܐ ܥܢ̣ܵܐ ܛܘܼܒܼܵܢܵܐ ܘܐܸܡ݂ܲܪ ܠܗܘܿܢ ܠܵܐ<EOS>ܡܵܐܹ̇ܬܼ ܐ̄ܢܵܐ ܐܸܠܵܐ ܐܸܢ ܟܲܕܼ ܐܵܒܼܝ ܢܸܫܕܸܐ ܒܝܼ ܟܹܐܦܵܐ<EOS> ܐܲܒܼܘܼܗܝ ܕܹܝܢ ܕܲܪܘܸܐ<EOS>ܗ̄ܘ̣ܵܐ ܒܛܘܼܥܝܲܝ ܕܲܡܓܼܘܼܫܘܼܬܼܵܐ ܘܩܵܢܹ̇ܛ ܗ̄ܘ̣ܵܐ ܡ̣ܢ ܡܵܘܬܵܐ ܘܡܸܫܬܿܦܲܪ ܗ̄ܘ̣ܵܐ<EOS>ܠܡܲܠܟܵܐ ܘܲܠܪܵܘܪ̈ܒܼܵܢܹܐ ܫ̣ܩܲܠ ܫܘܿܫܸܦܹܗ ܘܲܟܼܪܲܟܼ ܥܲܠ ܐܲܦܵܘ̈ܗܝ<EOS>ܘܲܫ̣ܕܼܵܐ ܟܹܐܦܵܐ ܒܲܪܓܼܘܼܡܬܼܵܐ ܕܲܒܼܪܹܗ<EOS> ܘܡܸܚܕܼܵܐ ܫܲܢ̣ܝܲܬ̤ ܢܲܦܫܹܗ ܕܐܬܼܠܹܝܛܵܐ<EOS>ܕܙܲܕܝܼܩܘܼܬܼܵܐ ܠܚܲܝܹ̈ܐ ܕܲܠܥܵܠܲܡ<EOS>ܘܒܼܵܗ̇ ܒܫܵܥܬܼܵܐ ܥܸܛܪܵܐ ܕܒܸܤ̈ܡܹܐ ܦܵܝܼܚ ܒܟܼܠܹܗ ܐܲܬܼܪܵܐ ܕܒܹܗ<EOS>ܐܸܬܼܪܓܸܡ̣ ܛܘܼܒܼܵܢܵܐ<EOS> ܘܗܵܐ ܩܵܠܵܐ ܐܸܫ̣ܬܿܡܲܥ ܕܐܵܡܲ݁ܪ ܫܲܦܝܼܪ ܐܸܬܼܟܲܬܲܫ̣ܬܿ<EOS>ܘܓܲܢ̈ܒܵܪܵܐܝܼܬܼ ܙܟܲܝ̣ܬܿ ܢܲܨܝܼܚܵܐ ܩܲܪܕܵܓܼ ܬܵܐ ܒܚܲܕܼܘܼܬܼܵܐ ܘܤܲܒܼ ܟܠܝܼܠܵܐ<EOS>ܕܙܵܟܸܘܼܬܼܵܟܼ<EOS>ܐܸܬܼܟܲܠܲܠ̣ ܕܹܝܢ ܗ̤ܘ ܩܲܕܝܪܫܵܐ ܡܵܪܝ ܩܲܪܕܵܓܼ ܒܲܫܢܲܬܼ ܐܲܪܒܿܥܝܼܢ<EOS>ܘܲܬܼܫܲܥ ܕܫܵܒܼܘܿܪ ܡܲܠܟܵܐ ܒܝܘܿܡ ܥܪܘܼܒܼܬܼܵܐ<EOS> ܘܒܹܗ ܒܠܸܠܝܵܐ ܕܢܵܓܼܗܵܐ ܫܲܒܿܬܼܵܐ<EOS>ܐܸܬܼܟܲܢܲܫ̣ܘ ܓܲܒܼܪܹ̈ܐ ܡܪ̈ܲܚܡܵܢܹܐ ܘܲܚܛܲܦ̣ܘ ܠܦܲܓܼܪܹܗ ܕܩܲܕܿܝܼܫܵܐ ܡ̣ܢ ܢܵܛ̇ܘܿܪ̈ܵܘܗܝ<EOS>ܘܥܲܦܝܘܗܝ ܒܐܝܼܩܵܪܵܐ ܪܲܒܵܐ<EOS>ܘܲܒܼܟܼܠ ܫܢܵܐ ܒܹܗ ܒܝܵܘܡܵܐ ܕܐܸܬܼܟܲܠܲܠ̣ ܒܹܗ ܛܘܼܒܼܵܢܵܐ ܡܸܬܼܟܲܢܫܝܼܢ<EOS>ܗ̄ܘ̣ܵܘ ܥܲܡܡܹ̈ܐ ܠܕܘܼܟܿܬܼܵܐ ܕܒܼܵܗ̇ ܐܸܬܼܟܲܠܲܠ̣ ܘܥܵܒܼ̇ܕܿܝܼܡܢ ܗ̄ܘ̣ܵܘ ܠܹܗ ܥܹܐܕܼܵܐ<EOS>ܘܕܘܼܟܼܪܵܢܵܐ ܬܠܵܬܼܵܐ ܝܵܘ̈ܡܝܼܢ<EOS> ܘܡܸܛܠ ܤܲܓܿܝܼܐܘܼܬܼܵܐ ܕܟܸܢܫܹ̈ܐ ܫܲܪܝܼܘ ܗ̄ܘ̣ܵܘ ܐܵܦܸܢ<EOS>ܠܡܸܙܒܲܢ ܘܠܲܡܙܲܒܵܢܘܼ ܒܝܵܘ̈ܡܵܬܼܵܐ ܕܕܼܘܼܟܼܪܵܢܹܗ ܕܩܲܕܝܼܫܵܐ<EOS> ܘܟܲܕܼ<EOS>ܪܕܼܵܐ ܗ̄ܘ̣ܵܐ ܙܲܒܼܢܵܐ ܠܲܩܕܼܵܡܵܘܗܝ ܐܸܬܼܥܒܸܕܼ ܚܲܓܵܐ ܪܲܒܵܐ ܒܕܼܘܼܟܿܬܼܵܐ ܕܒܼܵܗ̇<EOS>ܐܸܬܼܪܓܸܡ ܛܘܼܒܼܵܢܵܐ ܥܕܲܡܵܐ ܠܝܵܘܡܵܢܵܐ ܘܕܘܼܟܼܪܵܢܹܗ ܕܹܝܢ ܕܩܲܕܝܼܫܵܐ ܬܠܵܬܼܵܐ ܝܘܡܝܼ̈<EOS>ܘܚܲܓܵܐ ܫܬܼܵܐ ܝܵܘܡܝܼ̈ܢ<EOS> ܘܡܸܬܼܩܪܸܐ ܫܘܼܩܵܐ ܕܡܲܠܩܝܼ ܥܲܠ ܫܸܡ ܩܪܝܼܬܼܵܐ ܕܚܸܤܢܹܗ<EOS>ܕܛܘܼܒܼܵܬܢܵܐ<EOS>ܒܵܬܲܪܟܸܿܢ ܕܹܝܢ ܐܵܦ ܗܲܝܟܿܠܵܐ ܪܲܒܵܐ ܘܦܲܐܝܵܐ ܒܢܲܦ̈ܩܵܬܼܵܐ ܪܵܘܪ̈ܒܼܵܬܼܵܐ<EOS>ܐܸܬܼܒܿܢ̣ܝܼ ܥܲܠ ܫܡܹܗ ܕܛܘܼܒܼܵܢܵܐ ܡ̣ܢ ܐ̄ܢܵܫܵܐ ܡܗܲܝܡ̈ܢܹܐ ܘܫܵܘ̈ܚܲ ܠܕܼܘܼܟܼܪܵܢܵܐ<EOS>ܛܵܒܼܵܐ ܥܲܡܹܗ ܕܬܸܠܵܐ ܗܵܘ̇ ܕܲܥܠܵܘܗܝ ܐܸܬܼܪܓܸܡ ܩܲܕܿܝܼܫܵܐ ܡܵܪܝ ܩܲܪܕܵܓܼ<EOS> ܕܲܚܢܲܢ<EOS>ܢܸܫܬܿܘܸܐ ܕܒܲܨ̈ܠܵܘܵܬܹܗ ܢܸܬܼܥܲܕܲܪ ܒܥܵܠܡܵܐ ܗܵܢܵܐ ܡܠܸܐ ܕܵܘܘܿܢܹ̈ܐ ܘܲܒܼܥܵܠܡܵܐ ܚܲܕܼܬܵܐ<EOS>ܗܵܘ̇ ܕܠܵܐ ܥܵܒܲ݁ܪ ܢܸܬܼܚܢܸܢ ܒܲܨ̈ܠܵܘܵܬܹܗ ܘܥܲܡܹܗ ܢܸܬܼܒܲܤܲܡ<EOS> ܒܛܲܝܒܿܘܼܬܹܗ<EOS>ܘܲܒܼܪܲܚܡܵܢܘܼܬܹܗ ܕܡܵܪܲܢ ܝܼܫܘܿܥܡܫܝܼܚܵܐ ܗܵܘ̇ ܕܠܹܗ ܘܠܲܐܒܼܘܼܗܝ ܘܲܠܪܘܼܚܵܐ ܕܩܘܼܕܼܫܵܐ<EOS>ܬܸܫܒܿܘܼܿܚܬܼܵܐ ܘܐܝܼܩܵܪܵܐ ܘܪܘܼܡܪܵܡܵܐ ܠܥܵܠܲܡ ܥܵܠܡܝܼܢ ܐܵܡܹܝܢ<EOS>ܫܸܠܲܡܲܬ̤ ܤܵܗܕܘܼܬܼܵܐ ܕܡܵܪܝ ܩܲܪܕܵܓܼ ܩܲܕܝܼܫܵܐ ܤܵܗܕܵܐ ܢܲܨܝܼܚܵܐ<EOS>ܒܵܬܲܪܟܸܿܢ ܐܲܝ̣ܬܿܝܼܘ ܡܗܲܝ̈ܡܢܹܐ ܕܲܗܒܼܵܐ ܘܤܹܐܡܵܐ ܘܲܒܼܢ̣ܵܘ ܠܹܗ<EOS>ܗܲܝ̈ܟܠܹܐ ܐܲܪܒܿܥܵܐ ܘܗܲܝܟܿܠܵܐ ܐ̄ܚܪܹܢܵܐ ܕܒܹܝܬܼ ܤܵܗ̈ܕܹܐ ܘܡܲܕܼܒ̇ܚܵܐ ܘܩܲܢܟܸܐ ܘܒܹܝܬܼ<EOS>ܥܡܵܕܼܵܐ<EOS> ܘܐܸܬܼܩܲܕܲܫ̣ ܒܲܦܢܝܼܬܼ ܡܲܕܼܢܚܵܐ<EOS> ܘܐܲܦܸܩ̣ܘ ܥܠܵܘܗܝ ܢܲܦ̈ܩܵܬܼܵܐ ܪܵܘܪ̈ܒܼܵܬܼܵܐ<EOS>ܥܲܠ ܫܡܹܗ ܕܛܘܼܒܼܵܢܵܐ ܡ̣ܢ ܐ̄ܢܵܫܵܐ ܡܗܲܝ̈ܡܢܹܐ ܫܵܘܼ̈ܚܲ ܠܕܼܘܼܟܼܪܵܢܵܐ ܛܵܒܼܵܐ<EOS> ܘܟܼܠܡ̇ܢ<EOS>ܕܥܵܪܹܕ ܠܹܗ ܕܘܼܟܼܪܵܢܵܐ ܒܗܵܘ̇ ܝܵܘܡܵܐ ܕܒܹܗ ܐܸܬܼܪܓܸܡ ܢܸܫܬܿܘܸܐ ܕܥܲܡܹܗ ܕܗܵܘ̇<EOS>ܛܘܼܒܼܵܢܵܐ ܢܸܗܘܸܐ ܠܹܗ ܡܢܵܬܼܵܐ ܘܚܲܪܬܼܵܐ ܛܵܒܼܬܼܵܐ<EOS> ܘܢܸܬܼܥܲܕܲܪ ܒܥܵܠܡܵܐ ܗܵܢܵܐ<EOS>ܘܲܒܼܥܵܠܡܵܐ ܚܲܕܼܬܼܵܐ ܕܠܵܐ ܦܵܛܲܪ ܢܸܬܼܚܢܸܢ ܒܲܨ̈ܠܵܘܵܬܹܗ<EOS> ܘܥܲܡܹܗ<EOS>