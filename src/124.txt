ܐܓܪܬܐ ܕܦܘܠܘܣ ܕܠܘܬ ܩܘܪ̈ܝܢܬܝܐ ܩܕܡܝܬܐ<EOS>ܦ݁ܰܘܠܳܘܣ ܩܰܪܝܳܐ ܘܰܫܠܺܝܚܳܐ ܕ݁ܝܶܫܽܘܥ ܡܫܺܝܚܳܐ ܁ ܒ݁ܨܶܒ݂ܝܳܢܶܗ<EOS>ܕ݁ܰܐܠܳܗܳܐ <EOS> ܘܣܳܘܣܬ݂ܶܢܺܣ ܐܰܚܳܐ<EOS>ܠܥܺܕ̱݁ܬ݁ܳܐ ܕ݁ܰܐܠܳܗܳܐ ܕ݁ܰܒ݂ܩܳܘܪܺܢܬ݂ܳܘܣ ܇ ܩܪܰܝܳܐ̈ ܘܩܰܕ݁ܺܝܫܶܐ̈<EOS>ܕ݁ܰܒ݂ܝܶܫܽܘܥ ܡܫܺܝܚܳܐ ܡܩܰܕ݁ܫܺܝܢ <EOS> ܘܰܠܟ݂ܽܠܗܽܘܢ ܐܰܝܠܶܝܢ ܕ݁ܩܳܪܶܝܢ ܫܡܶܗ ܕ݁ܡܳܪܰܢ ܝܶܫܽܘܥ<EOS>ܡܫܺܝܚܳܐ ܒ݁ܟ݂ܽܠ ܐܰܬ݂ܰܪ ܇ ܕ݁ܺܝܠܗܽܘܢ ܘܕ݂ܺܝܠܰܢ <EOS>ܛܰܝܒ݁ܽܘܬ݂ܳܐ ܥܰܡܟ݂ܽܘܢ ܘܰܫܠܳܡܳܐ <EOS> ܡܶܢ ܐܰܠܳܗܳܐ ܐܰܒ݂ܽܘܢ ܘܡܶܢ<EOS>ܡܳܪܰܢ ܝܶܫܽܘܥ ܡܫܺܝܚܳܐ<EOS>ܡܰܘܕ݁ܶܐ ܐ̱ܢܳܐ ܠܰܐܠܳܗܝ ܒ݁ܟ݂ܽܠܙܒ݂ܰܢ ܚܠܳܦ݂ܰܝܟ݁ܽܘܢ ܇ ܥܰܠ<EOS>ܛܰܝܒ݁ܽܘܬ݂ܳܐ ܕ݁ܰܐܠܳܗܳܐ ܕ݁ܶܐܬ݂ܝܰܗܒ݁ܰܬ݂ ܠܟ݂ܽܘܢ <EOS> ܒ݁ܝܶܫܽܘܥ ܡܫܺܝܚܳܐ <EOS>ܕ݁ܰܒ݂ܟ݂ܽܠ ܡܶܕ݁ܶܡ ܥܬ݂ܰܪܬ݁ܽܘܢ ܒ݁ܶܗ ܇ ܒ݁ܟ݂ܽܠ ܡܶܠܳܐ <EOS> ܘܰܒ݂ܟ݂ܽܠ<EOS>ܝܺܕ݂ܰܥܬ݂ܳܐ <EOS>ܐܰܝܟ݂ ܕ݁ܣܳܗܕ݁ܽܘܬ݂ܶܗ ܕ݁ܰܡܫܺܝܚܳܐ ܐܶܫܬ݁ܰܪܪܰܬ݂ ܒ݁ܟ݂ܽܘܢ <EOS>ܕ݁ܠܳܐ ܐܶܬ݂ܒ݁ܰܨܰܪܬ݁ܽܘܢ ܒ݁ܰܚܕ݂ܳܐ ܡܶܢ ܡܰܘܗܒ݂ܳܬ݂ܶܗ̈ ܇ ܐܶܠܳܐ<EOS>ܡܣܰܟ݁ܶܝܢ ܐܢ̱ܬ݁ܽܘܢ ܠܓ݂ܶܠܝܳܢܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ <EOS>ܕ݁ܗܽܘ ܢܫܰܪܰܪܟ݂ܽܘܢ ܥܕ݂ܰܡܳܐ ܠܰܐ̱ܚܪܳܝܬ݁ܳܐ <EOS> ܕ݁ܰܕ݂ܠܳܐ ܪܶܫܝܳܢ<EOS>ܬ݁ܶܗܘܽܘܢ ܒ݁ܝܰܘܡܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ <EOS>ܡܗܰܝܡܰܢ ܗ̱ܘ ܐܰܠܳܗܳܐ ܕ݁ܒ݂ܺܐܝܕ݂ܶܗ ܐܶܬ݂ܩܪܺܝܬ݁ܽܘܢ ܠܫܰܘܬ݁ܳܦ݂ܽܘܬ݂ܳܐ<EOS>ܕ݁ܰܒ݂ܪܶܗ ܝܶܫܽܘܥ ܡܫܺܝܚܳܐ ܡܳܪܰܢ<EOS>ܒ݁ܳܥܶܐ ܐ̱ܢܳܐ ܕ݁ܶܝܢ ܡܶܢܟ݂ܽܘܢ ܐܰܚܰܝ̈ ܇ ܒ݁ܰܫܡܶܗ ܕ݁ܡܳܪܰܢ ܝܶܫܽܘܥ<EOS>ܡܫܺܝܚܳܐ ܕ݁ܬ݂ܶܗܘܶܐ ܚܕ݂ܳܐ ܡܶܠܬ݂ܳܐ ܠܟ݂ܽܠܟ݂ܽܘܢ <EOS> ܘܠܳܐ ܢܶܗܘܝܳܢ̈ ܒ݁ܟ݂ܽܘܢ<EOS>ܦ݁ܳܠܰܓ݂ܘܳܬ݂ܳܐ̈ <EOS> ܐܶܠܳܐ ܬ݁ܶܗܘܽܘܢ ܓ݁ܡܺܝܪܺܝܢ ܒ݁ܰܚܕ݂ܳܐ ܬ݁ܰܪܥܺܝܬ݂ܳܐ ܘܰܒ݂ܚܰܕ݂ ܪܶܥܝܳܢܳܐ<EOS><EOS>ܫܠܰܚܘ ܠܺܝ ܓ݁ܶܝܪ ܥܠܰܝܟ݁ܽܘܢ ܐܰܚܰܝ̈ ܁ ܡܶܢ ܒ݁ܶܝܬ݂ ܟ݁ܠܳܐܶܐ̈<EOS>ܕ݁ܚܶܪܝܳܢܶܐ̈ ܐܺܝܬ݂ ܒ݁ܰܝܢܳܬ݂ܟ݂ܽܘܢ <EOS>ܗܳܕ݂ܶܐ ܕ݁ܶܝܢ ܐܳܡܰܪ ܐ̱ܢܳܐ ܕ݁ܺܐܝܬ݂ ܡܶܢܟ݂ܽܘܢ ܕ݁ܳܐܡܰܪ <EOS> ܐܶܢܳܐ<EOS>ܕ݁ܦ݁ܰܘܠܳܘܣ ܐ̱ܢܳܐ ܘܺܐܝܬ݂ ܕ݁ܳܐܡܰܪ <EOS> ܐܶܢܳܐ ܕ݁ܰܐܦ݁ܳܠܳܘ ܐ̱ܢܳܐ ܘܺܐܝܬ݂ ܕ݁ܳܐܡܰܪ <EOS>ܐܶܢܳܐ ܕ݁ܟ݂ܺܐܦ݂ܳܐ ܐ̱ܢܳܐ ܘܺܐܝܬ݂ ܕ݁ܳܐܡܰܪ <EOS> ܐܶܢܳܐ ܕ݁ܰܡܫܺܝܚܳܐ ܐ̱ܢܳܐ <EOS>ܕ݁ܰܠܡܳܐ ܐܶܬ݂ܦ݁ܰܠܰܓ݂ ܠܶܗ ܡܫܺܝܚܳܐ <EOS> ܐܰܘ ܠܡܳܐ ܦ݁ܰܘܠܳܘܣ<EOS>ܐܶܙܕ݁ܩܶܦ݂ ܥܰܠ ܐܰܦ݁ܰܝܟ݁ܽܘܢ̈ <EOS> ܐܰܘ ܒ݁ܰܫܡܶܗ ܕ݁ܦ݁ܰܘܠܳܘܣ ܥܡܰܕ݁ܬ݁ܽܘܢ <EOS>ܡܰܘܕ݁ܶܐ ܐ̱ܢܳܐ ܠܰܐܠܳܗܝ <EOS> ܕ݁ܰܠܐ̱ܢܳܫ ܡܶܢܟ݂ܽܘܢ ܠܳܐ ܐܰܥܡܕ݂ܶܬ݂<EOS>ܐܶܠܳܐ ܠܰܟ݁ܪܺܝܣܦ݁ܳܘܣ ܘܰܠܓ݂ܰܐܺܝܳܘܣ <EOS>ܕ݁ܠܳܐ ܐ̱ܢܳܫ ܢܺܐܡܰܪ ܕ݁ܰܒ݂ܫܶܡܝ ܐܰܥܡܕ݂ܶܬ݂ <EOS>ܐܰܥܡܕ݂ܶܬ݂ ܕ݁ܶܝܢ ܐܳܦ݂ ܠܒ݂ܰܝܬ݁ܶܗ ܕ݁ܶܐܣܛܶܦ݂ܰܢܰܐ <EOS> ܬ݁ܽܘܒ݂ ܕ݁ܶܝܢ<EOS>ܠܳܐ ܝܳܕ݂ܰܥ ܐ̱ܢܳܐ <EOS> ܐܶܢ ܠܐ̱ܢܳܫ ܐ̱ܚܪܺܝܢ ܐܰܥܡܕ݂ܶܬ݂ <EOS>ܠܳܐ ܓ݁ܶܝܪ ܫܰܕ݁ܪܰܢܝ ܡܫܺܝܚܳܐ <EOS> ܠܡܰܥܡܳܕ݂ܽܘ <EOS> ܐܶܠܳܐ ܠܰܡܣܰܒ݁ܳܪܽܘ<EOS><EOS> ܠܳܐ ܒ݁ܚܶܟ݂ܡܰܬ݂ ܡܶܠܶܐ̈ ܇ ܕ݁ܠܳܐ ܢܶܣܬ݁ܰܪܰܩ ܙܩܺܝܦ݂ܶܗ ܕ݁ܰܡܫܺܝܚܳܐ<EOS>ܡܶܠܬ݂ܳܐ ܓ݁ܶܝܪ ܕ݁ܰܙܩܺܝܦ݂ܳܐ <EOS> ܠܰܐܒ݂ܺܝܕ݂ܶܐ̈ ܫܳܛܝܽܘܬ݂ܳܐ ܗ̱ܝ <EOS>ܠܰܢ ܕ݁ܶܝܢ ܁ ܠܰܐܝܠܶܝܢ ܕ݁ܚܰܝܺܝܢܰܢ <EOS> ܚܰܝܠܳܐ ܗ̱ܝ ܕ݁ܰܐܠܳܗܳܐ <EOS>ܟ݁ܬ݂ܺܝܒ݂ ܓ݁ܶܝܪ <EOS> ܕ݁ܰܐܘܒ݁ܶܕ݂ ܚܶܟ݂ܡܬ݂ܳܐ ܕ݁ܚܰܟ݁ܺܝܡܶܐ̈<EOS>ܘܶܐܓ݂ܠܽܘܙ ܬ݁ܰܪܥܺܝܬ݂ܳܐ ܕ݁ܣܰܟ݁ܽܘܠܬ݂ܳܢܶܐ̈ <EOS>ܐܰܝܟ݁ܳܐ ܗܽܘ ܚܰܟ݁ܺܝܡܳܐ <EOS> ܐܰܘ ܐܰܝܟ݁ܳܐ ܗܽܘ ܣܳܦ݂ܪܳܐ <EOS> ܐܰܘ<EOS>ܐܰܝܟ݁ܳܐ ܗܽܘ ܕ݁ܳܪܽܘܫܳܐ ܕ݁ܥܳܠܡܳܐ ܗܳܢܳܐ <EOS> ܠܳܐ ܗܳܐ ܐܰܫܛܝܳܗ ܐܰܠܳܗܳܐ ܚܶܟ݂ܡܬ݂ܶܗ<EOS>ܕ݁ܥܳܠܡܳܐ ܗܳܢܳܐ <EOS>ܡܶܛܽܠ ܓ݁ܶܝܪ ܕ݁ܰܒ݂ܚܶܟ݂ܡܬ݂ܶܗ ܕ݁ܰܐܠܳܗܳܐ <EOS> ܠܳܐ ܝܺܕ݂ܰܥ ܥܳܠܡܳܐ<EOS>ܒ݁ܚܶܟ݂ܡܬ݂ܳܐ ܠܰܐܠܳܗܳܐ ܨܒ݂ܳܐ ܐܰܠܳܗܳܐ ܕ݁ܰܒ݂ܫܳܛܝܽܘܬ݂ܳܐ ܕ݁ܟ݂ܳܪܽܘܙܽܘܬ݂ܳܐ ܢܰܚܶܐ<EOS>ܠܰܐܝܠܶܝܢ ܕ݁ܰܡܗܰܝܡܢܺܝܢ <EOS>ܡܶܛܽܠ ܕ݁ܺܝܗܽܘܕ݂ܳܝܶܐ̈ ܐܳܬ݂ܘܳܬ݂ܳܐ̈ ܫܳܐܠܺܝܢ <EOS> ܘܰܐܪܡܳܝܶܐ̈<EOS>ܚܶܟ݂ܡܬ݂ܳܐ ܒ݁ܳܥܶܝܢ <EOS>ܚܢܰܢ ܕ݁ܶܝܢ ܡܰܟ݂ܪܙܺܝܢܰܢ ܡܫܺܝܚܳܐ ܁ ܟ݁ܰܕ݂ ܙܩܺܝܦ݂ ܬ݁ܽܘܩܰܠܬ݁ܳܐ<EOS>ܠܺܝܗܽܘܕ݂ܳܝܶܐ̈ ܁ ܘܠܰܐܪܡܳܝܶܐ̈ ܫܳܛܝܽܘܬ݂ܳܐ<EOS>ܠܗܳܢܽܘܢ ܕ݁ܶܝܢ ܕ݁ܰܩܪܶܝܢ <EOS> ܝܺܗܽܘܕ݂ܳܝܶܐ̈ ܘܰܐܪܡܳܝܶܐ̈ ܡܫܺܝܚܳܐ<EOS>ܚܰܝܠܳܐ ܕ݁ܰܐܠܳܗܳܐ <EOS> ܘܚܶܟ݂ܡܬ݂ܳܐ ܕ݁ܰܐܠܳܗܳܐ <EOS>ܡܶܛܽܠ ܕ݁ܫܳܛܝܽܘܬ݂ܶܗ ܕ݁ܰܐܠܳܗܳܐ ܚܰܟ݁ܺܝܡܳܐ ܗ̱ܝ ܡܶܢ ܒ݁ܢܰܝܢܳܫܳܐ̈<EOS>ܘܰܟ݂ܪܺܝܗܽܘܬ݂ܶܗ ܕ݁ܰܐܠܳܗܳܐ ܚܰܝܠܬ݂ܳܢܝܳܐ ܗ̱ܝ ܡܶܢ ܒ݁ܢܰܝ̈ ܐ̱ܢܳܫܳܐ<EOS>ܚܙܰܘ ܓ݁ܶܝܪ ܐܳܦ݂ ܩܪܳܝܬ݁ܟ݂ܽܘܢ ܐܰܚܰܝ̈ ܇ ܕ݁ܠܳܐ ܣܰܓ݁ܺܝܐܝܺܢ̈<EOS>ܒ݁ܟ݂ܽܘܢ ܚܰܟ݁ܺܝܡܶܐ̈ ܒ݁ܰܒ݂ܣܰܪ <EOS> ܘܠܳܐ ܣܰܓ݁ܺܝܐܝܺܢ̈ ܒ݁ܟ݂ܽܘܢ ܚܰܝܠܬ݂ܳܢܶܐ̈ <EOS> ܘܠܳܐ<EOS>ܣܰܓ݁ܺܝܐܝܺܢ̈ ܒ݁ܟ݂ܽܘܢ ܒ݁ܢܰܝ̈ ܛܽܘܗܡܳܐ ܪܰܒ݁ܳܐ <EOS>ܐܶܠܳܐ ܓ݁ܒ݂ܳܐ ܐܰܠܳܗܳܐ ܠܣܰܟ݂ܠܰܘܗ̱ܝ̈ ܕ݁ܥܳܠܡܳܐ ܕ݁ܢܰܒ݂ܗܶܬ݂<EOS>ܠܚܰܟ݁ܺܝܡܶܐ̈ <EOS> ܘܰܓ݂ܒ݂ܳܐ ܟ݁ܪܺܝܗܰܘܗ̱ܝ̈ ܕ݁ܥܳܠܡܳܐ ܕ݁ܢܰܒ݂ܗܶܬ݂ ܠܚܰܝܠܬ݂ܳܢܶܐ̈ <EOS>ܘܰܓ݂ܒ݂ܳܐ ܠܰܐܝܠܶܝܢ ܕ݁ܰܒ݂ܨܺܝܪ ܛܽܘܗܡܗܽܘܢ ܒ݁ܥܳܠܡܳܐ ܇<EOS>ܘܰܠܡܰܣܠܰܝܳܐ̈ <EOS> ܘܠܰܐܝܠܶܝܢ ܕ݁ܠܰܝܬ݁ ܐܶܢܽܘܢ ܇ ܕ݁ܰܢܒ݂ܰܛܶܠ ܠܰܐܝܠܶܝܢ ܕ݁ܺܐܝܬ݂ܰܝܗܽܘܢ<EOS><EOS>ܕ݁ܠܳܐ ܢܶܫܬ݁ܰܒ݂ܗܰܪ ܟ݁ܽܠ ܒ݁ܣܰܪ ܩܕ݂ܳܡܰܘܗ̱ܝ <EOS>ܐܳܦ݂ ܐܰܢ̱ܬ݁ܽܘܢ ܕ݁ܶܝܢ ܡܶܢܶܗ ܐܰܢ̱ܬ݁ܽܘܢ ܒ݁ܝܶܫܽܘܥ ܡܫܺܝܚܳܐ ܗܰܘ<EOS>ܕ݁ܰܗܘܳܐ ܠܰܢ ܚܶܟ݂ܡܬ݂ܳܐ ܡܶܢ ܐܰܠܳܗܳܐ ܇ ܘܙܰܕ݁ܺܝܩܽܘܬ݂ܳܐ ܘܩܰܕ݁ܺܝܫܽܘܬ݂ܳܐ ܘܦ݂ܽܘܪܩܳܢܳܐ<EOS><EOS>ܐܰܝܟ݂ ܕ݁ܰܟ݂ܬ݂ܺܝܒ݂ <EOS> ܕ݁ܡܰܢ ܕ݁ܡܶܫܬ݁ܰܒ݂ܗܰܪ ܁ ܒ݁ܡܳܪܝܳܐ<EOS>ܢܶܫܬ݁ܰܒ݂ܗܰܪ<EOS>ܘܶܐܢܳܐ ܐܰܚܰܝ̈ ܁ ܟ݁ܰܕ݂ ܐܶܬ݂ܺܝܬ݂ ܠܘܳܬ݂ܟ݂ܽܘܢ ܠܳܐ ܒ݁ܡܰܡܠ̱ܠܳܐ<EOS>ܪܰܘܪܒ݂ܳܐ ܁ ܐܳܦ݂ܠܳܐ ܒ݁ܚܶܟ݂ܡܬ݂ܳܐ <EOS> ܣܰܒ݁ܰܪܬ݁ܟ݂ܽܘܢ ܐ̱ܪܳܙܶܗ ܕ݁ܰܐܠܳܗܳܐ<EOS>ܘܠܳܐ ܕ݁ܳܢܶܬ݂ ܢܰܦ݂ܫܝ ܒ݁ܰܝܢܳܬ݂ܟ݂ܽܘܢ <EOS> ܐܰܝܟ݂ ܕ݁ܡܶܕ݁ܶܡ ܝܳܕ݂ܰܥ<EOS>ܐ̱ܢܳܐ ܐܶܠܳܐ ܐܶܢ ܠܝܶܫܽܘܥ ܡܫܺܝܚܳܐ <EOS> ܐܳܦ݂ ܠܶܗ ܟ݁ܰܕ݂ ܙܩܺܝܦ݂ <EOS>ܘܶܐܢܳܐ ܒ݁ܕ݂ܶܚܠܬ݂ܳܐ ܣܰܓ݁ܺܝܐܬ݂ܳܐ <EOS> ܘܒ݂ܰܪܬ݂ܺܝܬ݂ܳܐ ܗܘܺܝܬ݂<EOS>ܠܘܳܬ݂ܟ݂ܽܘܢ <EOS>ܘܡܶܠܰܬ݂ܝ ܘܟ݂ܳܪܽܘܙܽܘܬ݂ܝ ܇ ܠܳܐ ܗܘܳܬ݂ ܒ݁ܰܡܦ݁ܺܝܣܳܢܽܘܬ݂ܳܐ ܕ݁ܡܶܠܶܐ̈<EOS>ܕ݁ܚܶܟ݂ܡܬ݂ܳܐ ܐܶܠܳܐ ܒ݁ܬ݂ܰܚܘܺܝܬ݂ܳܐ ܕ݁ܪܽܘܚܳܐ <EOS> ܘܰܕ݂ܚܰܝܠܳܐ<EOS>ܕ݁ܠܳܐ ܬ݁ܶܗܘܶܐ ܗܰܝܡܳܢܽܘܬ݂ܟ݂ܽܘܢ ܒ݁ܚܶܟ݂ܡܬ݂ܳܐ ܕ݁ܰܒ݂ܢܰܝܢܳܫܳܐ̈ ܇<EOS>ܐܶܠܳܐ ܒ݁ܚܰܝܠܳܐ ܕ݁ܰܐܠܳܗܳܐ<EOS>ܚܶܟ݂ܡܬ݂ܳܐ ܕ݁ܶܝܢ ܡܡܰܠܠܺܝܢܰܢ ܒ݁ܰܓ݂ܡܺܝܪܶܐ̈ <EOS> ܚܶܟ݂ܡܬ݂ܳܐ ܠܳܐ<EOS>ܕ݁ܗܳܢܳܐ ܥܳܠܡܳܐ <EOS> ܐܳܦ݂ܠܳܐ ܕ݁ܫܰܠܺܝܛܳܢܰܘܗ̱ܝ̈ ܕ݁ܥܳܠܡܳܐ ܗܳܢܳܐ ܕ݁ܡܶܬ݂ܒ݁ܰܛܠܺܝܢ <EOS>ܐܶܠܳܐ ܡܡܰܠܠܺܝܢܰܢ ܚܶܟ݂ܡܬ݂ܳܐ ܕ݁ܰܐܠܳܗܳܐ ܒ݁ܐ̱ܪܳܙ <EOS> ܗܳܝ<EOS>ܕ݁ܰܡܟ݂ܰܣܝܳܐ ܗ̱ܘܳܬ݂ ܘܩܰܕ݁ܶܡ ܗ̱ܘܳܐ ܦ݁ܰܪܫܳܗ ܐܰܠܳܗܳܐ ܡܶܢ ܩܕ݂ܳܡ ܥܳܠܡܶܐ̈ <EOS> ܠܫܽܘܒ݂ܚܳܐ<EOS>ܕ݁ܺܝܠܰܢ <EOS>ܗܳܝ ܕ݁ܚܰܕ݂ ܡܶܢ ܫܰܠܺܝܛܳܢܶܐ̈ ܕ݁ܥܳܠܡܳܐ ܗܳܢܳܐ ܠܳܐ ܝܰܕ݂ܥܳܗ <EOS> ܐܶܠܽܘ<EOS>ܓ݁ܶܝܪ ܝܰܕ݂ܥܽܘܗ ܠܰܘ ܠܡܳܪܳܗ ܕ݁ܬ݂ܶܫܒ݁ܽܘܚܬ݁ܳܐ ܙܳܩܦ݁ܺܝܢ ܗ̱ܘܰܘ <EOS>ܐܶܠܳܐ ܐܰܝܟ݂ ܕ݁ܰܟ݂ܬ݂ܺܝܒ݂ <EOS> ܕ݁ܥܰܝܢܳܐ ܠܳܐ ܚܙܳܬ݂ ܘܶܐܕ݂ܢܳܐ ܠܳܐ<EOS>ܫܶܡܥܰܬ݂ ܘܥܰܠ ܠܶܒ݁ܳܐ ܕ݁ܒ݂ܰܪܢܳܫܳܐ ܠܳܐ ܣܠܶܩ ܡܶܕ݁ܶܡ ܕ݁ܛܰܝܶܒ݂ ܐܰܠܳܗܳܐ ܠܰܐܝܠܶܝܢ<EOS>ܕ݁ܪܳܚܡܺܝܢ ܠܶܗ<EOS>ܠܰܢ ܕ݁ܶܝܢ ܓ݁ܰܠܳܐ ܐܰܠܳܗܳܐ ܒ݁ܪܽܘܚܶܗ <EOS> ܪܽܘܚܳܐ ܓ݁ܶܝܪ ܟ݁ܽܠܡܶܕ݁ܶܡ<EOS>ܒ݁ܳܨܝܳܐ ܐܳܦ݂ ܥܽܘܡܩܰܘܗ̱ܝ̈ ܕ݁ܰܐܠܳܗܳܐ <EOS>ܐܰܝܢܳܐ ܗܽܘ ܓ݁ܶܝܪ ܒ݁ܰܪܢܳܫܳܐ ܕ݁ܝܳܕ݂ܰܥ ܕ݁ܰܒ݂ܒ݂ܰܪܢܳܫܳܐ ܇ ܐܶܠܳܐ<EOS>ܐܶܢ ܪܽܘܚܳܐ ܕ݁ܒ݂ܰܪ ܐ̱ܢܳܫܳܐ ܕ݁ܒ݂ܶܗ <EOS> ܗܳܟ݂ܰܢܳܐ ܐܳܦ݂ ܕ݁ܒ݂ܰܐܠܳܗܳܐ ܐ̱ܢܳܫ ܠܳܐ ܝܳܕ݂ܰܥ ܇<EOS>ܐܶܠܳܐ ܐܶܢ ܪܽܘܚܶܗ ܕ݁ܰܐܠܳܗܳܐ <EOS>ܚܢܰܢ ܕ݁ܶܝܢ ܠܳܐ ܗ̱ܘܳܐ ܪܽܘܚܳܐ ܕ݁ܥܳܠܡܳܐ ܢܣܰܒ݂ܢ ܐܶܠܳܐ ܪܽܘܚܳܐ<EOS>ܕ݁ܡܶܢ ܐܰܠܳܗܳܐ ܇ ܕ݁ܢܶܕ݁ܰܥ ܡܰܘܗܒ݂ܳܬ݂ܳܐ̈ ܕ݁ܡܶܢ ܐܰܠܳܗܳܐ ܐܶܬ݂ܺܝܗܶܒ݂ ܠܰܢ <EOS>ܐܰܝܠܶܝܢ ܕ݁ܳܐܦ݂ ܡܡܰܠܠܺܝܢܰܢ ܠܳܐ ܗ̱ܘܳܐ ܒ݁ܝܽܘܠܦ݁ܳܢܳܐ ܕ݁ܡܶܠܶܐ̈<EOS>ܕ݁ܚܶܟ݂ܡܬ݂ܳܐ ܕ݁ܰܒ݂ܢܰܝܢܳܫܳܐ̈ ܇ ܐܶܠܳܐ ܒ݁ܝܽܘܠܦ݁ܳܢܳܐ ܕ݁ܪܽܘܚܳܐ <EOS> ܘܰܠܪܽܘܚܳܢܶܐ̈<EOS>ܪܽܘܚܳܢܝܳܬ݂ܳܐ̈ ܡܦ݂ܰܚܡܺܝܢܰܢ <EOS>ܒ݁ܰܪܢܳܫܳܐ ܓ݁ܶܝܪ ܕ݁ܒ݂ܰܢܦ݂ܶܫ ܗ̱ܽܘ ܠܳܐ ܡܩܰܒ݁ܶܠ ܪܽܘܚܳܢܝܳܬ݂ܳܐ̈<EOS><EOS> ܫܳܛܝܽܘܬ݂ܳܐ ܐܶܢܶܝܢ̈ ܓ݁ܶܝܪ ܠܶܗ <EOS> ܘܠܳܐ ܡܶܫܟ݁ܰܚ ܕ݁ܢܶܕ݁ܰܥ ܕ݁ܰܒ݂ܪܽܘܚ ܡܶܬ݁ܕ݂ܺܝܢ<EOS><EOS>ܪܽܘܚܳܢܳܐ ܕ݁ܶܝܢ ܟ݁ܽܠ ܡܶܕ݁ܶܡ ܕ݁ܳܐܶܢ ܘܗܽܘ ܡܶܢ ܐ̱ܢܳܫ ܠܳܐ<EOS>ܡܶܬ݁ܕ݂ܺܝܢ <EOS>ܡܰܢܽܘ ܓ݁ܶܝܪ ܝܺܕ݂ܰܥ ܪܶܥܝܳܢܶܗ ܕ݁ܡܳܪܝܳܐ ܕ݁ܢܰܠܦ݂ܺܝܘܗ̱ܝ <EOS> ܠܰܢ<EOS>ܕ݁ܶܝܢ ܪܶܥܝܳܢܳܐ ܕ݁ܰܡܫܺܝܚܳܐ ܐܺܝܬ݂ ܠܰܢ<EOS>ܘܶܐܢܳܐ ܐܰܚܰܝ̈ ܁ ܠܳܐ ܐܶܫܟ݁ܚܶܬ݂ ܕ݁ܶܐܡܰܠܶܠ ܥܰܡܟ݂ܽܘܢ ܐܰܝܟ݂ ܕ݁ܥܰܡ<EOS>ܪܽܘܚܳܢܶܐ̈ ܐܶܠܳܐ ܐܰܝܟ݂ ܕ݁ܥܰܡ ܦ݁ܰܓ݂ܪܳܢܶܐ̈ ܇ ܘܰܐܝܟ݂ ܕ݁ܰܠܝܰܠܽܘܕ݂ܶܐ̈ ܒ݁ܰܡܫܺܝܚܳܐ<EOS><EOS>ܚܰܠܒ݂ܳܐ ܐܰܫܩܺܝܬ݂ܟ݂ܽܘܢ ܘܠܳܐ ܝܶܗܒ݁ܶܬ݂ ܠܟ݂ܽܘܢ ܡܶܐܟ݂ܽܘܠܬ݁ܳܐ <EOS>ܠܳܐ ܓ݁ܶܝܪ ܥܕ݂ܰܟ݁ܺܝܠ ܡܶܫܟ݁ܚܺܝܢ ܗ̱ܘܰܝܬ݁ܽܘܢ ܐܶܠܳܐ ܐܳܦ݂ܠܳܐ ܗܳܫܳܐ ܡܶܫܟ݁ܚܺܝܢ<EOS>ܐܢ̱ܬ݁ܽܘܢ <EOS>ܥܕ݂ܰܟ݁ܺܝܠ ܓ݁ܶܝܪ ܒ݁ܰܒ݂ܣܰܪ ܐܰܢ̱ܬ݁ܽܘܢ <EOS> ܐܰܝܟ݁ܳܐ ܓ݁ܶܝܪ ܕ݁ܺܐܝܬ݂<EOS>ܒ݁ܟ݂ܽܘܢ ܚܣܳܡܳܐ ܘܚܶܪܝܳܢܳܐ ܘܦ݂ܳܠܰܓ݂ܘܳܬ݂ܳܐ̈ ܇ ܠܳܐ ܗܳܐ ܦ݁ܰܓ݂ܪܳܢܶܐ̈ ܐܢ̱ܬ݁ܽܘܢ <EOS>ܘܒ݂ܰܒ݂ܣܰܪ ܡܗܰܠܟ݂ܺܝܢ ܐܢ̱ܬ݁ܽܘܢ<EOS>ܡܳܐ ܕ݁ܳܐܡܰܪ ܓ݁ܶܝܪ ܐ̱ܢܳܫ ܐ̱ܢܳܫ ܡܶܢܟ݂ܽܘܢ ܇ ܐܶܢܳܐ ܕ݁ܦ݁ܰܘܠܳܘܣ<EOS>ܐ̱ܢܳܐ ܇ ܘܰܐ̱ܚܪܺܢܳܐ ܐܳܡܰܪ ܐ̱ܢܳܐ ܕ݁ܰܐܦ݁ܳܠܳܘ ܐ̱ܢܳܐ ܇ ܠܳܐ ܗܳܐ ܦ݁ܰܓ݂ܪܳܢܶܐ̈ ܐܢ̱ܬ݁ܽܘܢ<EOS>ܡܰܢܽܘ ܓ݁ܶܝܪ ܦ݁ܰܘܠܳܘܣ <EOS> ܐܰܘ ܡܰܢܽܘ ܐܰܦ݁ܳܠܳܘ ܐܶܠܳܐ ܡܫܰܡܫܳܢܶܐ̈<EOS>ܕ݁ܒ݂ܺܐܝܕ݂ܰܝܗܽܘܢ̈ ܗܰܝܡܶܢܬ݁ܽܘܢ <EOS> ܘܐ̱ܢܳܫ ܐ̱ܢܳܫ ܐܰܝܟ݂ ܕ݁ܝܰܗ̱ܒ݂ ܠܶܗ ܡܳܪܝܳܐ <EOS>ܐܶܢܳܐ ܢܶܨܒ݁ܶܬ݂ <EOS> ܘܰܐܦ݁ܳܠܳܘ ܐܰܫܩܺܝ ܐܶܠܳܐ ܐܰܠܳܗܳܐ ܪܰܒ݁ܺܝ<EOS><EOS>ܠܳܐ ܗܳܟ݂ܺܝܠ ܗܰܘ ܕ݁ܢܳܨܶܒ݂ ܐܺܝܬ݂ܰܘܗ̱ܝ ܡܶܕ݁ܶܡ <EOS> ܘܠܳܐ ܗܰܘ<EOS>ܕ݁ܡܰܫܩܶܐ ܐܶܠܳܐ ܐܰܠܳܗܳܐ ܕ݁ܰܡܪܰܒ݁ܶܐ <EOS>ܡܰܢ ܕ݁ܢܳܨܶܒ݂ ܕ݁ܶܝܢ <EOS> ܘܡܰܢ ܕ݁ܡܰܫܩܶܐ <EOS> ܚܰܕ݂ ܐܶܢܽܘܢ <EOS> ܘܐ̱ܢܳܫ<EOS>ܐܰܝܟ݂ ܥܰܡܠܶܗ ܐܰܓ݂ܪܶܗ ܡܩܰܒ݁ܶܠ <EOS>ܥܰܡ ܐܰܠܳܗܳܐ ܓ݁ܶܝܪ ܦ݁ܳܠܚܺܝܢܰܢ <EOS> ܘܦ݂ܽܘܠܚܳܢܳܐ ܕ݁ܰܐܠܳܗܳܐ <EOS>ܘܒ݂ܶܢܝܳܢܳܐ ܕ݁ܰܐܠܳܗܳܐ <EOS> ܐܰܢ̱ܬ݁ܽܘܢ ܐܶܢܽܘܢ <EOS>ܘܰܐܝܟ݂ ܛܰܝܒ݁ܽܘܬ݂ܳܐ ܕ݁ܰܐܠܳܗܳܐ ܕ݁ܶܐܬ݂ܝܰܗܒ݁ܰܬ݂ ܠܺܝ ܣܳܡܶܬ݂<EOS>ܫܶܬ݂ܶܐܣܬ݁ܳܐ ܐܰܝܟ݂ ܐܰܪܕ݁ܺܟ݂ܠܳܐ ܚܰܟ݁ܺܝܡܳܐ <EOS> ܐ̱ܚܪܺܢܳܐ ܕ݁ܶܝܢ ܥܠܶܝܗ ܒ݁ܳܢܶܐ <EOS> ܟ݁ܽܠܢܳܫ<EOS>ܕ݁ܶܝܢ ܢܶܚܙܶܐ ܐܰܝܟ݁ܰܢ ܒ݁ܳܢܶܐ ܥܠܶܝܗ <EOS>ܫܶܬ݂ܶܐܣܬ݁ܳܐ ܓ݁ܶܝܪ ܐ̱ܚܪܺܬ݂ܳܐ <EOS> ܣܛܰܪ ܡܶܢ ܗܳܕ݂ܶܐ ܕ݁ܣܺܝܡܳܐ<EOS>ܐ̱ܢܳܫ ܠܳܐ ܡܶܫܟ݁ܰܚ ܠܰܡܣܳܡ <EOS> ܕ݁ܺܐܝܬ݂ܶܝܗ ܝܶܫܽܘܥ ܡܫܺܝܚܳܐ <EOS>ܘܶܐܢ ܐ̱ܢܳܫ ܕ݁ܶܝܢ ܒ݁ܳܢܶܐ ܥܰܠ ܗܳܕ݂ܶܐ ܫܶܬ݂ܶܐܣܬ݁ܳܐ ܇ ܕ݁ܰܗܒ݂ܳܐ<EOS>ܐܰܘ ܣܺܐܡܳܐ ܁ ܐܰܘ ܟ݁ܺܐܦ݂ܶܐ̈ ܝܰܩܺܝܪܳܬ݂ܳܐ̈ ܇ ܐܰܘ ܩܰܝܣܶܐ̈ ܐܰܘ ܥܡܺܝܪܳܐ ܁ ܐܰܘ ܚܰܒ݁ܬ݂ܳܐ<EOS>ܥܒ݂ܳܕ݂ܳܐ ܕ݁ܟ݂ܽܠܢܳܫ ܡܶܬ݂ܓ݁ܠܶܐ <EOS> ܝܰܘܡܳܐ ܓ݁ܶܝܪ ܗܰܘ ܓ݁ܳܠܶܐ ܠܶܗ <EOS>ܡܶܛܽܠ ܕ݁ܰܒ݂ܢܽܘܪܳܐ ܡܶܬ݂ܓ݁ܠܶܐ <EOS> ܘܰܥܒ݂ܳܕ݂ܶܗ ܕ݁ܟ݂ܽܠܢܳܫ ܐܰܝܟ݁ܰܢܳܐ ܐܺܝܬ݂ܰܘܗ̱ܝ ܢܽܘܪܳܐ<EOS>ܬ݁ܶܦ݂ܪܫܺܝܘܗ̱ܝ <EOS>ܘܰܐܝܢܳܐ ܕ݁ܰܢܩܰܘܶܐ ܥܒ݂ܳܕ݂ܶܗ ܗܰܘ ܕ݁ܒ݂ܳܢܶܐ ܐܰܓ݂ܪܶܗ ܢܩܰܒ݁ܶܠ<EOS><EOS>ܘܰܐܝܢܳܐ ܕ݁ܰܥܒ݂ܳܕ݂ܶܗ ܢܺܐܩܰܕ݂ <EOS> ܢܶܚܣܰܪ <EOS> ܗܽܘ ܕ݁ܶܝܢ ܢܶܫܬ݁ܰܘܙܰܒ݂<EOS>ܗܳܟ݂ܰܢܳܐ ܕ݁ܶܝܢ ܐܰܝܟ݂ ܕ݁ܡܶܢ ܢܽܘܪܳܐ<EOS>ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܗܰܝܟ݁ܠܶܗ ܐܰܢ̱ܬ݁ܽܘܢ ܕ݁ܰܐܠܳܗܳܐ ܇<EOS>ܘܪܽܘܚܶܗ ܕ݁ܰܐܠܳܗܳܐ ܥܳܡܪܳܐ ܒ݁ܟ݂ܽܘܢ <EOS>ܘܡܰܢ ܕ݁ܰܡܚܰܒ݁ܶܠ ܗܰܝܟ݁ܠܶܗ ܕ݁ܰܐܠܳܗܳܐ ܡܚܰܒ݁ܶܠ ܠܶܗ ܐܰܠܳܗܳܐ <EOS>ܗܰܝܟ݁ܠܶܗ ܓ݁ܶܝܪ ܕ݁ܰܐܠܳܗܳܐ ܩܰܕ݁ܺܝܫ ܗ̱ܽܘ ܕ݁ܰܐܢ̱ܬ݁ܽܘܢ ܐܶܢܽܘܢ <EOS>ܐ̱ܢܳܫ ܠܳܐ ܢܰܛܥܶܐ ܢܰܦ݂ܫܶܗ <EOS> ܡܰܢ ܕ݁ܣܳܒ݂ܰܪ ܒ݁ܟ݂ܽܘܢ ܕ݁ܚܰܟ݁ܺܝܡ<EOS>ܗ̱ܽܘ ܒ݁ܥܳܠܡܳܐ ܗܳܢܳܐ ܢܶܗܘܶܐ ܠܶܗ ܣܰܟ݂ܠܳܐ <EOS> ܕ݁ܢܶܗܘܶܐ ܚܰܟ݁ܺܝܡܳܐ <EOS>ܚܶܟ݂ܡܬ݂ܶܗ ܓ݁ܶܝܪ ܕ݁ܥܳܠܡܳܐ ܗܳܢܳܐ ܠܶܠܽܘܬ݂ܳܐ ܗ̱ܝ ܠܘܳܬ݂ ܐܰܠܳܗܳܐ <EOS>ܟ݁ܬ݂ܺܝܒ݂ ܗ̱ܽܘ ܓ݁ܶܝܪ ܕ݁ܳܐܚܶܕ݂ ܚܰܟ݁ܺܝܡܶܐ̈ ܒ݁ܚܳܪܥܽܘܬ݂ܗܽܘܢ <EOS>ܘܬ݂ܽܘܒ݂ ܡܳܪܝܳܐ ܝܳܕ݂ܰܥ ܡܰܚܫܒ݂ܳܬ݂ܗܽܘܢ̈ ܕ݁ܚܰܟ݁ܺܝܡܶܐ̈ <EOS>ܕ݁ܰܣܪܺܝܩܳܢ̈ ܐܶܢܶܝܢ̈ <EOS>ܡܶܛܽܠ ܗܳܢܳܐ ܠܳܐ ܐ̱ܢܳܫ ܢܶܫܬ݁ܰܒ݂ܗܰܪ ܒ݁ܰܒ݂ܢܰܝܢܳܫܳܐ̈ <EOS>ܟ݁ܽܠܡܶܕ݁ܶܡ ܓ݁ܶܝܪ ܕ݁ܺܝܠܟ݂ܽܘܢ ܗ̱ܽܘ <EOS>ܐܶܢ ܦ݁ܰܘܠܳܘܣ <EOS> ܘܶܐܢ ܐܰܦ݁ܳܠܳܘ ܇ ܘܶܐܢ ܟ݁ܺܐܦ݂ܳܐ ܇ ܘܶܐܢ ܥܳܠܡܳܐ ܇<EOS>ܘܶܐܢ ܚܰܝܶܐ̈ <EOS> ܘܶܐܢ ܡܰܘܬ݁ܳܐ ܇ ܘܶܐܢ ܕ݁ܩܳܝܡܳܢ̈ <EOS> ܘܶܐܢ ܕ݁ܰܥܬ݂ܺܝܕ݂ܳܢ̈ ܟ݁ܽܠ ܡܶܕ݁ܶܡ<EOS>ܕ݁ܺܝܠܟ݂ܽܘܢ ܗ̱ܽܘ <EOS>ܘܰܐܢ̱ܬ݁ܽܘܢ ܕ݁ܰܡܫܺܝܚܳܐ <EOS> ܘܰܡܫܺܝܚܳܐ ܕ݁ܰܐܠܳܗܳܐ<EOS>ܗܳܟ݂ܰܢܳܐ ܗܘܰܝܢ ܚܫܺܝܒ݂ܺܝܢ ܠܟ݂ܽܘܢ ܐܰܝܟ݂ ܡܫܰܡܫܳܢܶܐ̈ ܕ݁ܰܡܫܺܝܚܳܐ<EOS>܇ ܘܪܰܒ݁ܰܝ̈ ܒ݁ܳܬ݁ܶܐ̈ ܕ݁ܐ̱ܪܳܙܰܘܗ̱ܝ̈ ܕ݁ܰܐܠܳܗܳܐ <EOS>ܗܳܪܟ݁ܳܐ ܡܶܟ݁ܺܝܠ ܡܶܬ݂ܒ݁ܥܶܐ ܒ݁ܪܰܒ݁ܰܝ̈ ܒ݁ܳܬ݁ܶܐ̈ ܕ݁ܐ̱ܢܳܫ ܟ݁ܰܕ݂<EOS>ܡܗܰܝܡܰܢ ܢܶܫܬ݁ܟ݂ܰܚ <EOS>ܠܺܝ ܕ݁ܶܝܢ ܗܳܕ݂ܶܐ ܒ݁ܨܺܝܪܽܘܬ݂ܳܐ ܗ̱ܝ ܠܺܝ ܕ݁ܡܶܢܟ݂ܽܘܢ ܐܶܬ݁ܕ݂ܺܝܢ<EOS>ܐܰܘ ܡܶܢ ܟ݁ܽܠ ܒ݁ܰܪ ܐ̱ܢܳܫ <EOS> ܐܶܠܳܐ ܐܳܦ݂ܠܳܐ ܐܶܢܳܐ ܢܰܦ݂ܫܝ ܕ݁ܳܐܶܢ ܐ̱ܢܳܐ <EOS>ܠܳܐ ܓ݁ܶܝܪ ܡܶܕ݁ܶܡ ܒ݁ܢܰܦ݂ܫܝ ܚܫܺܝܫ ܐ̱ܢܳܐ <EOS> ܐܶܠܳܐ ܠܰܘ ܒ݁ܗܳܕ݂ܶܐ<EOS>ܐܶܙܕ݁ܰܕ݁ܩܶܬ݂ <EOS> ܕ݁ܰܝܳܢܝ ܓ݁ܶܝܪ ܡܳܪܝܳܐ ܗܽܘ <EOS>ܡܶܛܽܠ ܗܳܢܳܐ ܠܳܐ ܡܶܢ ܩܕ݂ܳܡ ܙܰܒ݂ܢܳܐ ܬ݁ܶܗܘܽܘܢ ܕ݁ܳܝܢܺܝܢ ܇ ܥܕ݂ܰܡܳܐ<EOS>ܕ݁ܢܺܐܬ݂ܶܐ ܡܳܪܝܳܐ ܗܰܘ ܕ݁ܡܰܢܗܰܪ ܟ݁ܰܣܝܳܬ݂ܶܗ̈ ܕ݁ܚܶܫܽܘܟ݂ܳܐ ܇ ܘܓ݂ܳܠܶܐ ܡܰܚܫܒ݂ܳܬ݂ܗܽܘܢ̈<EOS>ܕ݁ܠܶܒ݁ܰܘܳܬ݂ܳܐ̈ <EOS> ܘܗܳܝܕ݁ܶܝܢ ܢܶܗܘܶܐ ܫܽܘܒ݂ܚܳܐ ܠܐ̱ܢܳܫ ܐ̱ܢܳܫ <EOS> ܡܶܢ ܐܰܠܳܗܳܐ<EOS>ܗܳܠܶܝܢ ܕ݁ܶܝܢ ܐܰܚܰܝ̈ ܡܶܛܽܠܳܬ݂ܟ݂ܽܘܢ ܗ̱ܽܘ ܣܳܡܶܬ݂ ܥܰܠ<EOS>ܦ݁ܰܪܨܽܘܦ݁ܳܐ ܕ݁ܺܝܠܝ <EOS> ܘܕ݂ܰܐܦ݁ܳܠܳܘ <EOS> ܕ݁ܒ݂ܰܢ ܬ݁ܺܐܠܦ݁ܽܘܢ ܕ݁ܠܳܐ ܬ݁ܶܬ݂ܪܰܥܽܘܢ ܝܰܬ݁ܺܝܪ<EOS>ܡܶܢ ܡܳܐ ܕ݁ܰܟ݂ܬ݂ܺܝܒ݂ ܇ ܘܐ̱ܢܳܫ ܥܰܠ ܚܰܒ݂ܪܶܗ ܠܳܐ ܢܶܬ݁ܪܺܝܡ ܡܶܛܽܠ ܐ̱ܢܳܫ <EOS>ܡܰܢܽܘ ܓ݁ܶܝܪ ܒ݁ܨܳܟ݂ <EOS> ܐܰܘ ܡܳܢܳܐ ܐܺܝܬ݂ ܠܳܟ݂ ܕ݁ܠܳܐ ܢܣܰܒ݂ܬ݁ <EOS>ܘܶܐܢ ܢܣܰܒ݂ܬ݁ ܠܡܳܢܳܐ ܡܶܫܬ݁ܰܒ݂ܗܰܪ ܐܰܢ̱ܬ݁ ܐܰܝܟ݂ ܗܰܘ ܕ݁ܠܳܐ ܢܣܰܒ݂ܬ݁ <EOS>ܡܶܢ ܟ݁ܰܕ݁ܽܘ ܣܒ݂ܰܥܬ݁ܽܘܢ ܠܟ݂ܽܘܢ ܘܰܥܬ݂ܰܪܬ݁ܽܘܢ ܘܒ݂ܶܠܥܳܕ݂ܰܝܢ<EOS>ܐܰܡܠܶܟ݂ܬ݁ܽܘܢ ܐܶܫܬ݁ܽܘܦ݂ ܕ݁ܶܝܢ ܐܰܡܠܶܟ݂ܬ݁ܽܘܢ ܕ݁ܳܐܦ݂ ܚܢܰܢ ܢܰܡܠܶܟ݂ ܥܰܡܟ݂ܽܘܢ<EOS><EOS>ܣܳܒ݂ܰܪ ܐ̱ܢܳܐ ܓ݁ܶܝܪ ܕ݁ܠܰܢ ܠܰܫܠܺܝܚܶܐ̈ ܐ̱ܚܪܳܝܶܐ̈ ܗ̱ܘ ܣܳܡܰܢ<EOS>ܐܰܠܳܗܳܐ ܐܰܝܟ݂ ܕ݁ܰܠܡܰܘܬ݁ܳܐ <EOS> ܕ݁ܰܗܘܰܝܢ ܬ݁ܶܐܰܛܪܳܘܢ ܠܥܳܠܡܳܐ ܇ ܘܰܠܡܰܠܰܐܟ݂ܶܐ̈ <EOS>ܘܠܰܒ݂ܢܰܝܢܳܫܳܐ̈ <EOS>ܚܢܰܢ ܫܳܛܰܝܳܐ̈ ܡܶܛܽܠ ܡܫܺܝܚܳܐ <EOS> ܐܰܢ̱ܬ݁ܽܘܢ ܕ݁ܶܝܢ ܚܰܟ݁ܺܝܡܶܐ̈<EOS>ܒ݁ܰܡܫܺܝܚܳܐ <EOS> ܚܢܰܢ ܟ݁ܪܺܝܗܶܐ̈ <EOS> ܘܰܐܢ̱ܬ݁ܽܘܢ ܚܰܝܠܬ݂ܳܢܶܐ̈ <EOS> ܐܰܢ̱ܬ݁ܽܘܢ ܡܶܫܬ݁ܰܒ݁ܚܺܝܢ <EOS>ܘܰܚܢܰܢ ܡܶܨܛܰܥܪܺܝܢ <EOS>ܥܕ݂ܰܡܳܐ ܠܗܳܕ݂ܶܐ ܫܳܥܬ݂ܳܐ ܟ݁ܰܦ݂ܢܺܝܢܰܢ <EOS> ܘܰܨܗܶܝܢܰܢ <EOS>ܘܥܰܪܛܶܠܳܝܺܝܢܰܢ <EOS> ܘܡܶܬ݂ܩܰܦ݁ܚܺܝܢܰܢ <EOS> ܘܒ݂ܶܝܬ݂ ܩܝܳܡܳܐ ܠܰܝܬ݁ ܠܰܢ <EOS>ܘܠܳܐܶܝܢܰܢ <EOS> ܟ݁ܰܕ݂ ܦ݁ܳܠܚܺܝܢܰܢ ܒ݁ܺܐܝܕ݂ܰܝܢ̈ <EOS> ܡܨܰܥܪܺܝܢ ܠܰܢ <EOS>ܘܰܡܒ݂ܰܪܟ݂ܺܝܢܰܢ <EOS> ܪܳܕ݂ܦ݁ܺܝܢ ܠܰܢ <EOS> ܘܰܡܣܰܝܒ݁ܪܺܝܢܰܢ <EOS>ܡܨܰܚܶܝܢ ܠܰܢ <EOS> ܘܒ݂ܳܥܶܝܢܰܢ ܡܶܢܗܽܘܢ <EOS> ܐܰܝܟ݂ ܢܦ݂ܳܬ݂ܳܐ ܕ݁ܥܳܠܡܳܐ<EOS>ܗܘܰܝܢ <EOS> ܘܟ݂ܽܘܦ݁ܳܪܳܐ ܕ݁ܟ݂ܽܠܢܳܫ ܥܕ݂ܰܡܳܐ ܠܗܳܫܳܐ <EOS>ܠܳܐ ܗ̱ܘܳܐ ܐܰܝܟ݂ ܕ݁ܰܐܒ݂ܗܶܬ݂ܟ݂ܽܘܢ ܟ݁ܳܬ݂ܶܒ݂ ܐ̱ܢܳܐ ܗܳܠܶܝܢ<EOS>ܐܶܠܳܐ ܐܰܝܟ݂ ܕ݁ܠܰܒ݂ܢܰܝܳܐ̈ ܚܰܒ݁ܺܝܒ݂ܶܐ̈ ܡܰܪܬ݁ܶܐ ܐ̱ܢܳܐ <EOS>ܐܶܢ ܓ݁ܶܝܪ ܪܶܒ݁ܽܘ ܬ݁ܳܪܐܶܐ̈ ܢܶܗܘܽܘܢ ܠܟ݂ܽܘܢ ܒ݁ܰܡܫܺܝܚܳܐ ܐܶܠܳܐ<EOS>ܠܳܐ ܣܰܓ݁ܺܝܶܐܐ̈ ܐܰܒ݂ܳܗܶܐ̈ <EOS> ܒ݁ܝܶܫܽܘܥ ܓ݁ܶܝܪ ܡܫܺܝܚܳܐ ܐܶܢܳܐ ܗܽܘ ܐܰܘܠܶܕ݁ܬ݁ܟ݂ܽܘܢ<EOS>ܒ݁ܰܣܒ݂ܰܪܬ݂ܳܐ <EOS>ܒ݁ܳܥܶܐ ܐ̱ܢܳܐ ܗܳܟ݂ܺܝܠ ܡܶܢܟ݂ܽܘܢ ܕ݁ܒ݂ܺܝ ܬ݁ܶܬ݁ܕ݁ܰܡܽܘܢ<EOS><EOS>ܡܶܛܽܠ ܗܳܢܳܐ ܫܰܕ݁ܪܶܬ݂ ܠܘܳܬ݂ܟ݂ܽܘܢ ܠܛܺܝܡܳܬ݂ܶܐܳܘܣ ܕ݁ܺܐܝܬ݂ܰܘܗ̱ܝ<EOS>ܒ݁ܶܪܝ ܚܰܒ݁ܺܝܒ݂ܳܐ <EOS> ܘܰܡܗܰܝܡܢܳܐ ܒ݁ܡܳܪܝܳܐ ܕ݁ܗܽܘ ܢܰܥ̱ܗܶܕ݂ܟ݂ܽܘܢ ܐܽܘܪܚܳܬ݂ܝ̈<EOS>ܕ݁ܒ݂ܰܡܫܺܝܚܳܐ <EOS> ܐܰܝܟ݂ ܡܶܕ݁ܶܡ ܕ݁ܡܰܠܶܦ݂ ܐ̱ܢܳܐ ܒ݁ܟ݂ܽܠܗܶܝܢ ܥܺܕ݂ܳܬ݂ܳܐ̈<EOS>ܐܰܝܟ݂ ܗܰܘ ܕ݁ܶܝܢ ܕ݁ܠܳܐ ܐܳܬ݂ܶܐ ܐ̱ܢܳܐ ܠܘܳܬ݂ܟ݂ܽܘܢ ܐܶܬ݂ܚܬ݂ܰܪܘ<EOS>ܐ̱ܢܳܫܳܐ ܡܶܢܟ݂ܽܘܢ <EOS>ܐܶܠܳܐ ܐܶܢ ܡܳܪܝܳܐ ܨܳܒ݂ܶܐ ܒ݁ܰܥܓ݂ܰܠ ܐܳܬ݂ܶܐ ܐ̱ܢܳܐ ܠܘܳܬ݂ܟ݂ܽܘܢ <EOS>ܘܶܐܕ݁ܰܥ ܠܳܐ ܡܶܠܰܬ݂ܗܽܘܢ ܕ݁ܗܳܠܶܝܢ ܕ݁ܰܡܪܺܝܡܺܝܢ ܢܰܦ݂ܫܗܽܘܢ <EOS> ܐܶܠܳܐ ܚܰܝܠܗܽܘܢ <EOS>ܡܰܠܟ݁ܽܘܬ݂ܶܗ ܓ݁ܶܝܪ ܕ݁ܰܐܠܳܗܳܐ ܠܳܐ ܗ̱ܘܳܬ݂ ܒ݁ܡܶܠܬ݂ܳܐ <EOS> ܐܶܠܳܐ<EOS>ܒ݁ܚܰܝܠܳܐ <EOS>ܐܰܝܟ݁ܰܢܳܐ ܨܳܒ݂ܶܝܢ ܐܢ̱ܬ݁ܽܘܢ ܒ݁ܚܽܘܛܪܳܐ ܐܺܬ݂ܶܐ ܠܘܳܬ݂ܟ݂ܽܘܢ ܇<EOS>ܐܰܘ ܒ݁ܚܽܘܒ݁ܳܐ <EOS> ܘܰܒ݂ܪܽܘܚܳܐ ܡܰܟ݁ܺܝܟ݂ܬ݁ܳܐ<EOS>ܣܳܟ݂ܳܐ ܡܶܫܬ݁ܰܡܥܳܐ ܒ݁ܰܝܢܳܬ݂ܟ݂ܽܘܢ ܙܳܢܝܽܘܬ݂ܳܐ <EOS> ܘܕ݂ܰܐܝܟ݂ ܗܳܕ݂ܶܐ<EOS>ܙܳܢܝܽܘܬ݂ܳܐ ܁ ܐܰܝܕ݂ܳܐ ܕ݁ܳܐܦ݂ܠܳܐ ܒ݁ܶܝܬ݂ ܚܰܢܦ݂ܶܐ̈ ܡܶܫܬ݁ܰܡܗܳܐ <EOS> ܥܕ݂ܰܡܳܐ ܕ݁ܢܶܣܰܒ݂<EOS>ܒ݁ܪܳܐ ܐܰܢ̱ܬ݁ܰܬ݂ ܐܰܒ݂ܽܘܗ̱ܝ <EOS>ܘܰܐܢ̱ܬ݁ܽܘܢ ܚܬ݂ܺܝܪܺܝܢ ܐܢ̱ܬ݁ܽܘܢ ܘܠܳܐ ܕ݁ܶܝܢ ܝܰܬ݁ܺܝܪܳܐܝܺܬ݂<EOS>ܝܺܬ݂ܶܒ݂ܬ݁ܽܘܢ ܒ݁ܶܐܒ݂ܠܳܐ ܕ݁ܢܶܫܬ݁ܩܶܠ ܡܶܢ ܒ݁ܰܝܢܳܬ݂ܟ݂ܽܘܢ ܗܰܘ ܡܰܢ ܕ݁ܗܳܢܳܐ ܣܽܘܥܪܳܢܳܐ<EOS>ܣܥܰܪ <EOS>ܐܶܢܳܐ ܓ݁ܶܝܪ ܟ݁ܰܕ݂ ܪܰܚܺܝܩ ܐ̱ܢܳܐ ܡܶܢܟ݂ܽܘܢ ܒ݁ܰܦ݂ܓ݂ܰܪ <EOS> ܘܩܰܪܺܝܒ݂<EOS>ܐ̱ܢܳܐ ܠܟ݂ܽܘܢ ܒ݁ܪܽܘܚ ܡܶܢ ܟ݁ܰܕ݁ܽܘ ܕ݁ܳܢܶܬ݂ ܐܰܝܟ݂ ܩܰܪܺܝܒ݂ܳܐ ܠܗܰܘ ܡܰܢ ܕ݁ܗܳܕ݂ܶܐ<EOS>ܣܳܥܰܪ<EOS>ܕ݁ܒ݂ܰܫܡܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ ܬ݁ܶܬ݂ܟ݁ܰܢܫܽܘܢ ܟ݁ܽܠܟ݂ܽܘܢ ܇<EOS>ܘܶܐܢܳܐ ܥܰܡܟ݂ܽܘܢ ܒ݁ܪܽܘܚ ܇ ܥܰܡ ܚܰܝܠܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ ܇<EOS>ܘܬ݂ܰܫܠܡܽܘܢܶܗ ܠܗܳܢܳܐ ܠܣܳܛܳܢܳܐ ܠܰܐܒ݂ܕ݂ܳܢܳܐ ܕ݁ܦ݂ܰܓ݂ܪܶܗ<EOS>ܕ݁ܰܒ݂ܪܽܘܚ ܢܺܚܶܐ ܒ݁ܝܰܘܡܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ<EOS>ܠܳܐ ܫܰܦ݁ܺܝܪ ܫܽܘܒ݂ܗܳܪܟ݂ܽܘܢ <EOS> ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܰܚܡܺܝܪܳܐ<EOS>ܩܰܠܺܝܠ ܟ݁ܽܠܳܗ ܓ݁ܒ݂ܺܝܠܬ݁ܳܐ ܡܰܚܡܰܥ<EOS>ܕ݁ܰܟ݁ܰܘ ܡܶܢܟ݂ܽܘܢ ܚܡܺܝܪܳܐ ܥܰܬ݁ܺܝܩܳܐ ܕ݁ܬ݂ܶܗܘܽܘܢ ܓ݁ܒ݂ܺܝܠܬ݁ܳܐ<EOS>ܚܰܕ݂̱ܬ݂ܳܐ ܇ ܐܰܝܟ݁ܰܢܳܐ ܕ݁ܺܐܝܬ݂ܰܝܟ݁ܽܘܢ ܦ݁ܰܛܺܝܪܳܐ <EOS> ܦ݁ܶܨܚܳܐ ܓ݁ܶܝܪ ܕ݁ܺܝܠܰܢ ܡܫܺܝܚܳܐ<EOS>ܗܽܘ <EOS> ܕ݁ܶܐܬ݂ܢܟ݂ܶܣ ܚܠܳܦ݂ܰܝܢ <EOS>ܡܶܛܽܠ ܗܳܢܳܐ ܢܶܥܒ݁ܶܕ݂ ܥܰܕ݂ܥܺܕ݂ܳܐ ܠܳܐ ܒ݁ܰܚܡܺܝܪܳܐ ܥܰܬ݁ܺܝܩܳܐ ܁<EOS>ܘܠܳܐ ܒ݁ܰܚܡܺܝܪܳܐ ܕ݁ܒ݂ܺܝܫܽܘܬ݂ܳܐ ܘܰܕ݂ܡܰܪܺܝܪܽܘܬ݂ܳܐ ܇ ܐܶܠܳܐ ܒ݁ܰܚܡܺܝܪܳܐ ܕ݁ܕ݂ܰܟ݂ܝܽܘܬ݂ܳܐ<EOS>ܘܰܕ݂ܩܰܕ݁ܺܝܫܽܘܬ݂ܳܐ<EOS>ܟ݁ܶܬ݂ܒ݁ܶܬ݂ ܠܟ݂ܽܘܢ ܒ݁ܶܐܓ݁ܰܪܬ݁ܳܐ ܕ݁ܠܳܐ ܬ݁ܶܬ݂ܚܰܠܛܽܘܢ ܥܰܡ<EOS>ܙܰܢܳܝܶܐ̈ <EOS>ܠܳܐ ܕ݁ܶܝܢ ܐܳܡܰܪ ܐ̱ܢܳܐ ܥܰܠ ܙܰܢܳܝܶܐ̈ ܕ݁ܰܒ݂ܥܳܠܡܳܐ ܗܳܢܳܐ <EOS> ܐܰܘ<EOS>ܥܰܠ ܥܳܠܽܘܒ݂ܶܐ̈ <EOS> ܐܰܘ ܥܰܠ ܚܳܛܽܘܦ݂ܶܐ̈ <EOS> ܐܰܘ ܥܰܠ ܦ݁ܳܠܚܰܝ̈ ܦ݁ܬ݂ܰܟ݂ܪܶܐ̈ <EOS> ܘܶܐܢ ܠܳܐ<EOS>ܚܰܝܳܒ݂ܺܝܢ ܗ̱ܘܰܝܬ݁ܽܘܢ ܐܳܦ݂ ܡܶܢ ܥܳܠܡܳܐ ܠܡܶܦ݁ܰܩ <EOS>ܗܳܕ݂ܶܐ ܕ݁ܶܝܢ ܕ݁ܟ݂ܶܬ݂ܒ݁ܶܬ݂ ܠܟ݂ܽܘܢ ܕ݁ܠܳܐ ܬ݁ܶܬ݂ܚܰܠܛܽܘܢ ܐܶܢ<EOS>ܐܺܝܬ݂ ܕ݁ܡܶܬ݂ܩܪܶܐ ܐܰܚܳܐ <EOS> ܘܺܐܝܬ݂ܰܘܗ̱ܝ ܙܰܢܳܝܳܐ <EOS> ܐܰܘ ܥܳܠܽܘܒ݂ܳܐ <EOS> ܐܰܘ ܦ݁ܳܠܰܚ<EOS>ܦ݁ܬ݂ܰܟ݂ܪܶܐ̈ <EOS> ܐܰܘ ܡܨܰܥܪܳܢ <EOS> ܐܰܘ ܪܰܘܳܝ <EOS> ܐܰܘ ܚܳܛܽܘܦ݂ <EOS> ܥܰܡ ܐܰܝܢܳܐ ܕ݁ܗܳܟ݂ܰܢܳܐ ܗܽܘ<EOS>܇ ܐܳܦ݂ܠܳܐ ܠܰܚܡܳܐ ܠܡܶܐܟ݂ܰܠ <EOS>ܡܳܐ ܠܺܝ ܓ݁ܶܝܪ ܠܰܡܕ݂ܳܢ ܠܒ݂ܰܪܳܝܶܐ̈ <EOS> ܐܰܢ̱ܬ݁ܽܘܢ ܠܕ݂ܰܠܓ݂ܰܘ<EOS>ܕ݁ܽܘܢܘ<EOS>ܠܒ݂ܰܪܳܝܶܐ̈ ܕ݁ܶܝܢ ܐܰܠܳܗܳܐ ܕ݁ܳܐܶܢ <EOS> ܘܫܽܘܩܠܽܘܗ̱ܝ ܠܒ݂ܺܝܫܳܐ ܡܶܢ<EOS>ܒ݁ܰܝܢܳܬ݂ܟ݂ܽܘܢ<EOS>ܡܰܡܪܰܚ ܐ̱ܢܳܫ ܡܶܢܟ݂ܽܘܢ ܟ݁ܰܕ݂ ܐܺܝܬ݂ ܠܶܗ ܕ݁ܺܝܢܳܐ ܥܰܡ ܐܰܚܽܘܗ̱ܝ<EOS>ܕ݁ܰܢܕ݂ܽܘܢ ܩܕ݂ܳܡ ܥܰܘܳܠܶܐ̈ <EOS> ܘܠܳܐ ܩܕ݂ܳܡ ܩܰܕ݁ܺܝܫܶܐ̈<EOS>ܐܰܘ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܩܰܕ݁ܺܝܫܶܐ̈ ܠܥܳܠܡܳܐ ܢܕ݂ܽܘܢܽܘܢ <EOS>ܘܶܐܢ ܥܳܠܡܳܐ ܒ݁ܟ݂ܽܘܢ ܡܶܬ݁ܕ݂ܺܝܢ ܠܳܐ ܫܳܘܶܝܢ ܐܢ̱ܬ݁ܽܘܢ ܠܰܡܕ݂ܳܢ ܕ݁ܺܝܢܶܐ̈ ܕ݁ܰܩܕ݁ܩܶܐ̈<EOS>ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܰܠܡܰܠܰܐܟ݂ܶܐ̈ ܕ݁ܳܝܢܺܝܢܰܢ <EOS> ܚܰܕ݂ ܟ݁ܡܳܐ<EOS>ܐܰܝܠܶܝܢ ܕ݁ܰܕ݂ܥܳܠܡܳܐ ܐܶܢܶܝܢ̈ ܗܳܢܳܐ<EOS>ܐܶܠܳܐ ܐܶܢ ܐܺܝܬ݂ ܠܟ݂ܽܘܢ ܕ݁ܺܝܢܳܐ ܥܰܠ ܕ݁ܥܳܠܡܳܐ ܠܰܐܝܠܶܝܢ<EOS>ܕ݁ܰܒ݂ܣܶܝܢ ܒ݁ܥܺܕ̱݁ܬ݁ܳܐ <EOS> ܐܰܘܬ݁ܶܒ݂ܘ ܠܟ݂ܽܘܢ ܒ݁ܕ݂ܺܝܢܳܐ <EOS>ܠܟ݂ܽܘܳܐܪܳܐ ܗܽܘ ܕ݁ܶܝܢ ܐܳܡܰܪ ܐ̱ܢܳܐ ܠܟ݂ܽܘܢ <EOS> ܗܳܟ݂ܰܢܳܐ ܠܰܝܬ݁<EOS>ܒ݁ܟ݂ܽܘܢ ܐܳܦ݂ܠܳܐ ܚܰܕ݂ ܚܰܟ݁ܺܝܡܳܐ ܇ ܕ݁ܢܶܫܟ݁ܰܚ ܢܰܫܘܶܐ ܒ݁ܶܝܬ݂ ܐܰܚܳܐ ܠܰܐܚܽܘܗ̱ܝ <EOS>ܐܶܠܳܐ ܐܰܚܳܐ ܥܰܡ ܐܰܚܽܘܗ̱ܝ ܡܶܬ݁ܕ݂ܺܝܢ <EOS> ܘܬ݂ܽܘܒ݂ ܩܕ݂ܳܡ ܐܰܝܠܶܝܢ<EOS>ܕ݁ܠܳܐ ܡܗܰܝܡܢܺܝܢ <EOS>ܡܶܢ ܟ݁ܰܕ݁ܽܘ ܗܳܟ݂ܺܝܠ ܩܢܽܘܡܟ݂ܽܘܢ ܚܳܒ݂ܬ݁ܽܘܢ ܠܟ݂ܽܘܢ ܕ݁ܕ݂ܺܝܢܳܐ<EOS>ܚܰܕ݂ ܥܰܡ ܚܰܕ݂ ܐܺܝܬ݂ ܠܟ݂ܽܘܢ <EOS> ܡܶܛܽܠ ܡܳܢܳܐ ܓ݁ܶܝܪ ܠܳܐ ܡܶܬ݂ܥܰܠܒ݂ܺܝܢ ܐܢ̱ܬ݁ܽܘܢ <EOS>ܘܡܶܛܽܠ ܡܳܢܳܐ ܠܳܐ ܡܶܬ݂ܓ݁ܰܠܙܺܝܢ ܐܢ̱ܬ݁ܽܘܢ <EOS>ܐܶܠܳܐ ܐܰܢ̱ܬ݁ܽܘܢ ܥܳܠܒ݁ܺܝܢ ܐܢ̱ܬ݁ܽܘܢ ܁ ܘܓ݂ܳܠܙܺܝܢ ܐܢ̱ܬ݁ܽܘܢ <EOS> ܐܳܦ݂<EOS>ܠܰܐܚܰܝܟ݁ܽܘܢ̈ <EOS>ܐܰܘ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ <EOS> ܕ݁ܥܰܘܳܠܶܐ̈ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ<EOS>ܠܳܐ ܝܳܪܬ݁ܺܝܢ ܠܳܐ ܬ݁ܶܛܥܽܘܢ <EOS> ܠܳܐ ܙܰܢܳܝܶܐ̈ <EOS> ܘܠܳܐ ܦ݁ܳܠܚܰܝ̈ ܦ݁ܬ݂ܰܟ݂ܪܶܐ̈ <EOS> ܘܠܳܐ<EOS>ܓ݁ܰܝܳܪܶܐ̈ <EOS> ܘܠܳܐ ܡܚܰܒ݁ܠܶܐ̈ <EOS> ܘܠܳܐ ܫܳܟ݂ܒ݁ܰܝ̈ ܥܰܡ ܕ݁ܶܟ݂ܪܶܐ̈ <EOS>ܘܠܳܐ ܥܳܠܽܘܒ݂ܶܐ̈ <EOS> ܘܠܳܐ ܓ݁ܰܢܳܒ݂ܶܐ̈ <EOS> ܘܠܳܐ ܪܰܘܳܝܶܐ̈ <EOS> ܘܠܳܐ<EOS>ܡܨܰܥܪܳܢܶܐ̈ <EOS> ܘܠܳܐ ܚܳܛܽܘܦ݂ܶܐ̈ ܇ ܗܳܠܶܝܢ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܠܳܐ ܝܳܪܬ݁ܺܝܢ <EOS>ܘܗܳܠܶܝܢ ܐܺܝܬ݂ ܗ̱ܘܰܝ̈ ܒ݁ܐ̱ܢܳܫ ܐ̱ܢܳܫ ܡܶܢܟ݂ܽܘܢ <EOS> ܐܶܠܳܐ<EOS>ܣܚܰܝܬ݁ܽܘܢ ܁ ܘܶܐܬ݂ܩܰܕ݁ܰܫܬ݁ܽܘܢ <EOS> ܘܶܐܙܕ݁ܰܕ݁ܰܩܬ݁ܽܘܢ ܒ݁ܰܫܡܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ<EOS>܇ ܘܰܒ݂ܪܽܘܚܶܗ ܕ݁ܰܐܠܳܗܰܢ<EOS>ܟ݁ܽܠ ܫܰܠܺܝܛ ܠܺܝ <EOS> ܐܶܠܳܐ ܠܳܐ ܟ݁ܽܠ ܦ݁ܰܩܳܚ ܠܺܝ <EOS> ܟ݁ܽܠ ܫܰܠܺܝܛ<EOS>ܠܺܝ <EOS> ܐܶܠܳܐ ܥܠܰܝ ܐ̱ܢܳܫ ܠܳܐ ܢܶܫܬ݁ܰܠܰܛ <EOS>ܡܶܐܟ݂ܽܘܠܬ݁ܳܐ ܕ݁ܟ݂ܰܪܣܳܐ ܘܟ݂ܰܪܣܳܐ ܕ݁ܡܶܐܟ݂ܽܘܠܬ݁ܳܐ <EOS> ܐܰܠܳܗܳܐ<EOS>ܕ݁ܶܝܢ ܠܬ݂ܰܪܬ݁ܰܝܗܶܝܢ̈ ܡܒ݂ܰܛܶܠ <EOS> ܦ݁ܰܓ݂ܪܳܐ ܕ݁ܶܝܢ ܠܳܐ ܠܙܳܢܝܽܘܬ݂ܳܐ <EOS> ܐܶܠܳܐ ܠܡܳܪܰܢ<EOS>ܘܡܳܪܰܢ ܠܦ݂ܰܓ݂ܪܳܐ <EOS>ܐܰܠܳܗܳܐ ܕ݁ܶܝܢ ܘܰܠܡܳܪܰܢ ܐܰܩܺܝܡ ܘܠܰܢ ܡܩܺܝܡ ܒ݁ܚܰܝܠܶܗ <EOS>ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܦ݂ܰܓ݂ܪܰܝܟ݁ܽܘܢ̈ ܗܰܕ݁ܳܡܶܐ̈ ܐܶܢܽܘܢ<EOS>ܕ݁ܰܡܫܺܝܚܳܐ ܢܶܣܰܒ݂ ܗܰܕ݁ܳܡܳܐ ܕ݁ܰܡܫܺܝܚܳܐ ܢܶܥܒ݁ܕ݂ܺܝܘܗ̱ܝ ܗܰܕ݁ܳܡܳܐ ܕ݁ܙܳܢܺܝܬ݂ܳܐ ܚܳܣ<EOS><EOS>ܐܰܘ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ <EOS> ܕ݁ܡܰܢ ܕ݁ܢܳܩܶܦ݂ ܠܙܳܢܺܝܬ݂ܳܐ <EOS> ܚܰܕ݂<EOS>ܗ̱ܽܘ ܦ݁ܓ݂ܰܪ <EOS> ܐܰܡܺܝܪ ܓ݁ܶܝܪ <EOS> ܕ݁ܢܶܗܘܽܘܢ ܬ݁ܪܰܝܗܽܘܢ̈ ܚܰܕ݂ ܦ݁ܓ݂ܰܪ <EOS>ܡܰܢ ܕ݁ܢܳܩܶܦ݂ ܕ݁ܶܝܢ ܠܡܳܪܰܢ ܗܳܘܶܐ ܥܰܡܶܗ ܚܕ݂ܳܐ ܪܽܘܚ <EOS>ܥܪܽܘܩܘ ܡܶܢ ܙܳܢܝܽܘܬ݂ܳܐ <EOS> ܟ݁ܽܠ ܚܛܺܝܬ݂ܳܐ ܕ݁ܢܶܥܒ݁ܶܕ݂ ܒ݁ܰܪܢܳܫܳܐ<EOS>ܠܒ݂ܰܪ ܡܶܢ ܦ݁ܰܓ݂ܪܶܗ ܗ̱ܺܝ <EOS> ܡܰܢ ܕ݁ܰܡܙܰܢܶܐ ܕ݁ܶܝܢ ܒ݁ܦ݂ܰܓ݂ܪܶܗ ܗ̱ܽܘ ܚܳܛܶܐ <EOS>ܐܰܘ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ <EOS> ܕ݁ܦ݂ܰܓ݂ܪܟ݂ܽܘܢ ܗܰܝܟ݁ܠܳܐ ܗܽܘ<EOS>ܕ݁ܪܽܘܚܳܐ ܕ݁ܩܽܘܕ݂ܫܳܐ <EOS> ܕ݁ܥܳܡܪܳܐ ܒ݁ܟ݂ܽܘܢ ܇ ܗܳܝ ܕ݁ܩܰܒ݁ܶܠܬ݁ܽܘܢ ܡܶܢ ܐܰܠܳܗܳܐ ܘܠܳܐ<EOS>ܗܘܰܝܬ݁ܽܘܢ ܕ݁ܢܰܦ݂ܫܟ݂ܽܘܢ<EOS>ܐܶܙܕ݁ܒ݂ܶܢܬ݁ܽܘܢ ܓ݁ܶܝܪ ܒ݁ܰܕ݂ܡܰܝܳܐ̈ <EOS> ܗܘܰܝܬ݁ܽܘܢ ܗܳܟ݂ܺܝܠ<EOS>ܡܫܰܒ݁ܚܺܝܢ ܠܰܐܠܳܗܳܐ ܒ݁ܦ݂ܰܓ݂ܪܟ݂ܽܘܢ ܘܰܒ݂ܪܽܘܚܟ݂ܽܘܢ ܇ ܗܳܢܽܘܢ ܕ݁ܺܐܝܬ݂ܰܝܗܽܘܢ ܕ݁ܰܐܠܳܗܳܐ<EOS><EOS>ܥܰܠ ܐܰܝܠܶܝܢ ܕ݁ܰܟ݂ܬ݂ܰܒ݂ܬ݁ܽܘܢ ܠܺܝ ܕ݁ܶܝܢ ܫܰܦ݁ܺܝܪ ܗ̱ܽܘ<EOS>ܠܓ݂ܰܒ݂ܪܳܐ ܕ݁ܠܰܐܢ̱ܬ݁ܬ݂ܳܐ ܠܳܐ ܢܶܬ݂ܩܰܪܰܒ݂ <EOS>ܐܶܠܳܐ ܡܶܛܽܠ ܙܳܢܝܽܘܬ݂ܳܐ ܐ̱ܢܳܫ ܐܰܢ̱ܬ݁ܬ݂ܶܗ ܢܶܐܚܽܘܕ݂ ܇<EOS>ܘܰܐܢ̱ܬ݁ܬ݂ܳܐ ܠܒ݂ܰܥܠܳܗ ܬ݁ܶܐܚܽܘܕ݂ <EOS>ܓ݁ܰܒ݂ܪܳܐ ܠܰܐܢ̱ܬ݁ܬ݂ܶܗ ܚܽܘܒ݁ܳܐ ܕ݁ܡܶܬ݁ܬ݁ܚܺܝܒ݂ ܢܶܦ݂ܪܽܘܥ <EOS>ܗܳܟ݂ܰܢܳܐ ܐܳܦ݂ ܗܺܝ ܐܰܢ̱ܬ݁ܬ݂ܳܐ ܠܒ݂ܰܥܠܳܗ <EOS>ܐܰܢ̱ܬ݁ܬ݂ܳܐ ܠܳܐ ܫܰܠܺܝܛܳܐ ܥܰܠ ܦ݁ܰܓ݂ܪܳܗ ܐܶܠܳܐ ܒ݁ܰܥܠܳܗ <EOS>ܗܳܟ݂ܰܢܳܐ ܐܳܦ݂ ܓ݁ܰܒ݂ܪܳܐ ܠܳܐ ܫܰܠܺܝܛ ܥܰܠ ܦ݁ܰܓ݂ܪܶܗ ܐܶܠܳܐ ܐܰܢ̱ܬ݁ܬ݂ܶܗ <EOS>ܠܳܐ ܗܳܟ݂ܺܝܠ ܬ݁ܶܓ݂ܠܙܽܘܢ ܚܰܕ݂ ܠܚܰܕ݂ ܐܶܠܳܐ ܐܶܡܰܬ݂ܝ<EOS>ܕ݁ܰܬ݂ܪܰܝܟ݁ܽܘܢ̈ ܬ݁ܶܫܬ݁ܘܽܘܢ ܒ݁ܰܙܒ݂ܰܢ ܇ ܕ݁ܬ݂ܶܬ݂ܥܢܽܘܢ ܠܨܰܘܡܳܐ ܘܠܰܨܠܽܘܬ݂ܳܐ ܘܬ݂ܽܘܒ݂<EOS>ܠܳܗ ܠܰܨܒ݂ܽܘܬ݂ܳܐ ܬ݁ܶܬ݂ܦ݁ܢܽܘܢ <EOS> ܕ݁ܠܳܐ ܢܢܰܣܶܝܟ݂ܽܘܢ ܣܳܛܳܢܳܐ ܡܶܛܽܠ ܪܶܓ݁ܬ݂ܳܐ<EOS>ܕ݁ܦ݂ܰܓ݂ܪܟ݂ܽܘܢ <EOS>ܗܳܕ݂ܶܐ ܕ݁ܶܝܢ ܐܳܡܰܪ ܐ̱ܢܳܐ ܐܰܝܟ݂ ܕ݁ܠܰܡܚܺܝܠܶܐ̈ ܠܰܘ ܡܶܢ<EOS>ܦ݁ܽܘܩܕ݁ܳܢܳܐ <EOS>ܐܶܢܳܐ ܓ݁ܶܝܪ ܨܳܒ݂ܶܐ ܐ̱ܢܳܐ <EOS> ܕ݁ܟ݂ܽܠܗܽܘܢ ܒ݁ܢܰܝܢܳܫܳܐ̈ ܐܰܟ݂ܘܳܬ݂ܝ<EOS>ܢܶܗܘܽܘܢ ܒ݁ܕ݂ܰܟ݂ܝܽܘܬ݂ܳܐ <EOS> ܐܶܠܳܐ ܟ݁ܽܠܢܳܫ ܡܰܘܗܰܒ݂ܬ݁ܳܐ ܝܺܗܺܝܒ݂ܳܐ ܠܶܗ ܡܶܢ ܐܰܠܳܗܳܐ ܇<EOS>ܐܺܝܬ݂ ܕ݁ܗܳܟ݂ܰܢܳܐ <EOS> ܘܺܐܝܬ݂ ܕ݁ܗܳܟ݂ܰܢܳܐ <EOS>ܐܳܡܰܪ ܐ̱ܢܳܐ ܕ݁ܶܝܢ ܠܰܐܝܠܶܝܢ ܕ݁ܠܰܝܬ݁ ܠܗܽܘܢ ܢܶܫܶܐ̈ <EOS>ܘܠܰܐܪܡܠܳܬ݂ܳܐ̈ ܕ݁ܦ݂ܰܩܳܚ ܠܗܽܘܢ ܐܶܢ ܢܩܰܘܽܘܢ ܐܰܟ݂ܘܳܬ݂ܝ <EOS>ܐܶܢ ܠܳܐ ܕ݁ܶܝܢ ܡܣܰܝܒ݁ܪܺܝܢ <EOS> ܢܶܙܕ݁ܰܘܓ݂ܽܘܢ <EOS> ܦ݁ܰܩܳܚ ܓ݁ܶܝܪ<EOS>ܠܡܶܣܰܒ݂ ܐܰܢ̱ܬ݁ܬ݂ܳܐ ܛܳܒ݂ ܡܶܢ ܕ݁ܰܠܡܺܐܩܰܕ݂ ܒ݁ܪܶܓ݁ܬ݂ܳܐ <EOS>ܠܰܐܝܠܶܝܢ ܕ݁ܶܝܢ ܕ݁ܺܐܝܬ݂ ܠܗܽܘܢ ܢܶܫܶܐ̈ <EOS> ܡܦ݂ܰܩܶܕ݂ ܐ̱ܢܳܐ ܇ ܠܳܐ<EOS>ܐܶܢܳܐ ܐܶܠܳܐ ܡܳܪܝ ܕ݁ܰܐܢ̱ܬ݁ܬ݂ܳܐ ܡܶܢ ܒ݁ܰܥܠܳܗ ܠܳܐ ܬ݁ܶܦ݂ܪܽܘܫ <EOS>ܘܶܐܢ ܬ݁ܶܦ݂ܪܽܘܫ ܬ݁ܩܰܘܶܐ ܕ݁ܠܳܐ ܓ݁ܰܒ݂ܪܳܐ <EOS> ܐܰܘ ܠܒ݂ܰܥܠܳܗ<EOS>ܬ݁ܶܬ݂ܪܰܥܶܐ <EOS> ܘܓ݂ܰܒ݂ܪܳܐ ܠܰܐܢ̱ܬ݁ܬ݂ܶܗ ܠܳܐ ܢܶܫܒ݁ܽܘܩ <EOS>ܠܫܰܪܟ݁ܳܐ ܕ݁ܶܝܢ ܐܳܡܰܪ ܐ̱ܢܳܐ <EOS> ܐܶܢܳܐ ܁ ܠܳܐ ܡܳܪܝ <EOS> ܐܶܢ ܐܺܝܬ݂<EOS>ܐܰܚܳܐ ܕ݁ܺܐܝܬ݂ ܠܶܗ ܐܰܢ̱ܬ݁ܬ݂ܳܐ ܕ݁ܠܳܐ ܡܗܰܝܡܢܳܐ ܇ ܘܗܺܝ ܨܳܒ݂ܝܳܐ ܕ݁ܬ݂ܶܥܡܰܪ ܥܰܡܶܗ ܠܳܐ<EOS>ܢܶܫܒ݁ܩܺܝܗ <EOS>ܘܰܐܢ̱ܬ݁ܬ݂ܳܐ <EOS> ܐܰܝܕ݂ܳܐ ܕ݁ܺܐܝܬ݂ ܠܳܗ ܒ݁ܰܥܠܳܐ ܕ݁ܠܳܐ ܡܗܰܝܡܶܢ ܇<EOS>ܘܗܽܘ ܨܳܒ݂ܶܐ ܕ݁ܢܶܥܡܰܪ ܥܰܡܳܗ ܠܳܐ ܬ݁ܶܫܒ݁ܽܘܩ ܒ݁ܰܥܠܳܗ <EOS>ܡܩܰܕ݁ܰܫ ܗ̱ܽܘ ܓ݁ܶܝܪ ܓ݁ܰܒ݂ܪܳܐ ܁ ܐܰܝܢܳܐ ܕ݁ܠܳܐ ܡܗܰܝܡܶܢ <EOS>ܒ݁ܰܐܢ̱ܬ݁ܬ݂ܳܐ ܕ݁ܰܡܗܰܝܡܢܳܐ <EOS> ܘܰܡܩܰܕ݁ܫܳܐ ܗ̱ܝ ܐܰܢ̱ܬ݁ܬ݂ܳܐ ܁ ܐܰܝܕ݂ܳܐ ܕ݁ܠܳܐ ܡܗܰܝܡܢܳܐ <EOS>ܒ݁ܓ݂ܰܒ݂ܪܳܐ ܕ݁ܰܡܗܰܝܡܶܢ <EOS> ܘܶܐܢ ܠܳܐ ܇ ܒ݁ܢܰܝܗܽܘܢ̈ ܛܰܡܺܐܝܢ ܐܶܢܽܘܢ <EOS> ܗܳܫܳܐ ܕ݁ܶܝܢ<EOS>ܕ݁ܟ݂ܶܝܢ ܐܶܢܽܘܢ <EOS>ܐܶܢ ܕ݁ܶܝܢ ܗܰܘ ܕ݁ܠܳܐ ܡܗܰܝܡܶܢ ܦ݁ܳܪܶܫ <EOS> ܢܶܦ݂ܪܽܘܫ <EOS> ܠܳܐ<EOS>ܡܫܰܥܒ݁ܰܕ݂ ܐܰܚܳܐ ܐܰܘ ܚܳܬ݂ܳܐ ܒ݁ܗܳܠܶܝܢ <EOS> ܠܰܫܠܳܡܳܐ ܗܽܘ ܩܪܳܢ ܐܰܠܳܗܳܐ <EOS>ܡܳܢܳܐ ܓ݁ܶܝܪ ܝܳܕ݂ܥܳܐ ܐܰܢ̱ܬ݁ܝ ܐܰܢ̱ܬ݁ܬ݂ܳܐ ܐܶܢ ܠܒ݂ܰܥܠܶܟ݂ܝ<EOS>ܬ݁ܰܚܶܝܢ <EOS> ܐܰܘ ܐܰܢ̱ܬ݁ ܓ݁ܰܒ݂ܪܳܐ ܝܳܕ݂ܰܥ ܐܰܢ̱ܬ݁ ܐܶܢ ܠܰܐܢ̱ܬ݁ܬ݂ܳܟ݂ ܬ݁ܰܚܶܐ<EOS>ܐܶܠܳܐ ܐ̱ܢܳܫ ܐ̱ܢܳܫ ܐܰܝܟ݂ ܕ݁ܰܦ݂ܠܰܓ݂ ܠܶܗ ܡܳܪܝܳܐ ܘܐ̱ܢܳܫ ܐܰܝܟ݂<EOS>ܕ݁ܰܩܪܳܝܗ̱ܝ ܐܰܠܳܗܳܐ ܗܳܟ݂ܰܢܳܐ ܢܗܰܠܶܟ݂ <EOS> ܘܳܐܦ݂ ܠܟ݂ܽܠܗܶܝܢ ܥܺܕ݂ܳܬ݂ܳܐ̈ ܗܳܟ݂ܰܢܳܐ<EOS>ܡܦ݂ܰܩܶܕ݂ ܐ̱ܢܳܐ<EOS>ܐܶܢ ܟ݁ܰܕ݂ ܓ݁ܙܺܝܪ ܐ̱ܢܳܫ ܐܶܬ݂ܩܪܺܝ ܠܳܐ ܢܶܗܦ݁ܽܘܟ݂ ܠܶܗ<EOS>ܠܥܽܘܪܠܽܘܬ݂ܳܐ <EOS> ܘܶܐܢ ܒ݁ܥܽܘܪܠܽܘܬ݂ܳܐ ܐܶܬ݂ܩܪܺܝ ܠܳܐ ܢܶܓ݂ܙܽܘܪ <EOS>ܓ݁ܙܽܘܪܬ݁ܳܐ ܓ݁ܶܝܪ ܠܳܐ ܗ̱ܘܳܬ݂ ܡܶܕ݁ܶܡ ܐܳܦ݂ ܠܳܐ ܥܽܘܪܠܽܘܬ݂ܳܐ <EOS>ܐܶܠܳܐ ܢܛܽܘܪܳܬ݂ܳܐ̈ ܕ݁ܦ݂ܽܘܩܕ݁ܳܢܰܘܗ̱ܝ̈ ܕ݁ܰܐܠܳܗܳܐ <EOS>ܟ݁ܽܠܢܳܫ ܒ݁ܩܶܪܝܳܢܳܐ ܕ݁ܶܐܬ݂ܩܪܺܝ <EOS> ܒ݁ܶܗ ܢܩܰܘܶܐ <EOS>ܐܶܢ ܥܰܒ݂ܕ݁ܳܐ ܐܶܬ݂ܩܪܺܝܬ݁ ܠܳܐ ܢܶܬ݂ܒ݁ܛܶܠ ܠܳܟ݂ <EOS> ܐܶܠܳܐ ܐܳܦ݂ܶܢ<EOS>ܡܶܫܟ݁ܰܚ ܐܰܢ̱ܬ݁ ܠܡܶܬ݂ܚܰܪܳܪܽܘ ܓ݁ܒ݂ܺܝ ܠܳܟ݂ ܕ݁ܬ݂ܶܦ݂ܠܽܘܚ <EOS>ܐܰܝܢܳܐ ܓ݁ܶܝܪ ܕ݁ܥܰܒ݂ܕ݁ܳܐ ܐܶܬ݂ܩܪܺܝ ܒ݁ܡܳܪܰܢ ܡܚܰܪܪܳܐ ܗܽܘ<EOS>ܕ݁ܰܐܠܳܗܳܐ <EOS> ܗܳܟ݂ܰܢܳܐ ܐܳܦ݂ ܐܰܝܢܳܐ ܕ݁ܒ݂ܰܪ ܚܺܐܪܶܐ̈ ܐܶܬ݂ܩܪܺܝ ܥܰܒ݂ܕ݁ܳܐ ܗܽܘ<EOS>ܕ݁ܰܡܫܺܝܚܳܐ <EOS>ܒ݁ܰܕ݂ܡܰܝܳܐ̈ ܐܶܙܕ݁ܒ݂ܶܢܬ݁ܽܘܢ <EOS> ܠܳܐ ܬ݁ܶܗܘܽܘܢ ܥܰܒ݂ܕ݁ܶܐ̈<EOS>ܕ݁ܰܒ݂ܢܰܝܢܳܫܳܐ̈ <EOS>ܟ݁ܽܠܢܳܫ ܒ݁ܡܶܕ݁ܶܡ ܕ݁ܶܐܬ݂ܩܪܺܝ ܐܰܚܰܝ̈ ܒ݁ܶܗ ܢܩܰܘܶܐ ܠܘܳܬ݂<EOS>ܐܰܠܳܗܳܐ<EOS>ܥܰܠ ܒ݁ܬ݂ܽܘܠܽܘܬ݂ܳܐ ܕ݁ܶܝܢ ܦ݁ܽܘܩܕ݁ܳܢܳܐ ܡܶܢ ܐܰܠܳܗܳܐ ܠܳܐ<EOS>ܐܰܚܺܝܕ݂ ܐ̱ܢܳܐ <EOS> ܡܶܠܟ݁ܳܐ ܕ݁ܶܝܢ ܝܳܗܶܒ݂ ܐ̱ܢܳܐ ܐܰܝܟ݂ ܓ݁ܰܒ݂ܪܳܐ ܕ݁ܶܐܬ݂ܚܰܢܢܶܬ݂ ܡܶܢ<EOS>ܐܰܠܳܗܳܐ ܕ݁ܶܐܗܘܶܐ ܡܗܰܝܡܰܢ <EOS>ܘܣܳܒ݂ܰܪ ܐ̱ܢܳܐ ܕ݁ܗܳܕ݂ܶܐ ܫܰܦ݁ܺܝܪܳܐ ܇ ܡܶܛܽܠ ܐܰܢܰܢܩܺܐ ܕ݁ܙܰܒ݂ܢܳܐ<EOS>ܕ݁ܦ݂ܰܩܳܚ ܠܶܗ ܠܒ݂ܰܪܢܳܫܳܐ <EOS> ܕ݁ܗܳܟ݂ܰܢܳܐ ܢܶܗܘܶܐ <EOS>ܐܰܣܺܝܪ ܐܰܢ̱ܬ݁ ܒ݁ܰܐܢ̱ܬ݁ܬ݂ܳܐ ܠܳܐ ܬ݁ܶܒ݂ܥܶܐ ܫܪܳܝܳܐ <EOS> ܫܪܶܐ<EOS>ܐܰܢ̱ܬ݁ ܡܶܢ ܐܰܢ̱ܬ݁ܬ݂ܳܐ ܠܳܐ ܬ݁ܶܒ݂ܥܶܐ ܐܰܢ̱ܬ݁ܬ݂ܳܐ <EOS>ܘܶܐܢ ܬ݁ܶܣܰܒ݂ ܐܰܢ̱ܬ݁ܬ݂ܳܐ ܠܳܐ ܚܳܛܶܐ ܐܰܢ̱ܬ݁ ܇ ܘܶܐܢ ܒ݁ܬ݂ܽܘܠܬ݁ܳܐ<EOS>ܬ݁ܶܗܘܶܐ ܠܓ݂ܰܒ݂ܪܳܐ ܠܳܐ ܚܳܛܝܳܐ ܐܽܘܠܨܳܢܳܐ ܕ݁ܶܝܢ ܒ݁ܰܦ݂ܓ݂ܰܪ ܗܳܘܶܐ ܠܰܐܝܠܶܝܢ<EOS>ܕ݁ܗܳܟ݂ܰܢܳܐ ܐܶܢܽܘܢ <EOS> ܐܶܢܳܐ ܕ݁ܶܝܢ ܥܠܰܝܟ݁ܽܘܢ ܚܳܐܶܣ ܐ̱ܢܳܐ <EOS>ܘܗܳܕ݂ܶܐ ܐܳܡܰܪ ܐ̱ܢܳܐ ܐܰܚܰܝ̈ <EOS> ܕ݁ܙܰܒ݂ܢܳܐ ܡܶܟ݁ܺܝܠ ܐܶܙܕ݁ܰܠܗܰܙ<EOS>ܠܶܗ <EOS> ܕ݁ܰܐܝܠܶܝܢ ܕ݁ܺܐܝܬ݂ ܠܗܽܘܢ ܢܶܫܶܐ̈ ܢܶܗܘܽܘܢ ܐܰܝܟ݂ ܕ݁ܠܰܝܬ݁ ܠܗܽܘܢ <EOS>ܘܰܐܝܠܶܝܢ ܕ݁ܒ݂ܳܟ݂ܶܝܢ ܐܰܝܟ݂ ܠܳܐ ܒ݁ܳܟ݂ܶܝܢ <EOS> ܘܰܐܝܠܶܝܢ<EOS>ܕ݁ܚܳܕ݂ܶܝܢ ܐܰܝܟ݂ ܠܳܐ ܚܳܕ݂ܶܝܢ <EOS> ܘܰܐܝܠܶܝܢ ܕ݁ܙܳܒ݂ܢܺܝܢ ܐܰܝܟ݂ ܠܳܐ ܡܩܰܕ݁ܶܝܢ <EOS>ܘܰܐܝܠܶܝܢ ܕ݁ܡܶܬ݂ܚܰܫܚܺܝܢ ܒ݁ܥܳܠܡܳܐ ܗܳܢܳܐ ܠܳܐ ܠܒ݂ܰܪ ܡܶܢ<EOS>ܙܶܕ݂ܩܳܐ ܕ݁ܰܚܫܰܚܬ݂ܳܐ <EOS> ܥܳܒ݂ܰܪ ܠܶܗ ܓ݁ܶܝܪ ܐܶܣܟ݁ܺܡܶܗ ܕ݁ܥܳܠܡܳܐ ܗܳܢܳܐ <EOS>ܡܶܛܽܠ ܗܳܢܳܐ ܨܳܒ݂ܶܐ ܐ̱ܢܳܐ ܕ݁ܰܕ݂ܠܳܐ ܨܶܦ݂ܬ݂ܳܐ ܬ݁ܶܗܘܽܘܢ <EOS> ܐܰܝܢܳܐ<EOS>ܓ݁ܶܝܪ ܕ݁ܠܰܝܬ݁ ܠܶܗ ܐܰܢ̱ܬ݁ܬ݂ܳܐ ܪܳܢܶܐ ܒ݁ܰܕ݂ܡܳܪܶܗ <EOS> ܕ݁ܰܐܝܟ݁ܰܢܳܐ ܢܶܫܦ݁ܰܪ ܠܡܳܪܶܗ<EOS><EOS>ܘܰܐܝܢܳܐ ܕ݁ܺܐܝܬ݂ ܠܶܗ ܐܰܢ̱ܬ݁ܬ݂ܳܐ ܝܳܨܶܦ݂ ܕ݁ܥܳܠܡܳܐ <EOS>ܕ݁ܰܐܝܟ݁ܰܢܳܐ ܢܶܫܦ݁ܰܪ ܠܰܐܢ̱ܬ݁ܬ݂ܶܗ <EOS>ܦ݁ܽܘܪܫܳܢܳܐ ܕ݁ܶܝܢ ܐܺܝܬ݂ ܐܳܦ݂ ܒ݁ܰܝܢܳܬ݂ ܐܰܢ̱ܬ݁ܬ݂ܳܐ<EOS>ܠܰܒ݂ܬ݂ܽܘܠܬ݁ܳܐ <EOS> ܐܰܝܕ݂ܳܐ ܕ݁ܰܠܓ݂ܰܒ݂ܪܳܐ ܠܳܐ ܗܘܳܬ݂ ܪܳܢܝܳܐ ܒ݁ܡܳܪܳܗ ܇ ܕ݁ܬ݂ܶܗܘܶܐ<EOS>ܩܰܕ݁ܺܝܫܳܐ ܒ݁ܦ݂ܰܓ݂ܪܳܗ ܘܰܒ݂ܪܽܘܚܳܗ <EOS> ܘܰܐܝܕ݂ܳܐ ܕ݁ܺܐܝܬ݂ ܠܳܗ ܒ݁ܰܥܠܳܐ ܪܳܢܝܳܐ ܕ݁ܥܳܠܡܳܐ<EOS>܇ ܕ݁ܰܐܝܟ݁ܰܢܳܐ ܬ݁ܶܫܦ݁ܰܪ ܠܒ݂ܰܥܠܳܗ <EOS>ܗܳܕ݂ܶܐ ܕ݁ܶܝܢ ܠܥܽܘܕ݂ܪܳܢܟ݂ܽܘܢ ܗ̱ܽܘ ܕ݁ܺܝܠܟ݂ܽܘܢ ܐܳܡܰܪ ܐ̱ܢܳܐ <EOS>ܠܳܐ ܗ̱ܘܳܐ ܡܰܚܢܽܘܩܺܝܬ݂ܳܐ ܪܳܡܶܐ ܐ̱ܢܳܐ ܠܟ݂ܽܘܢ ܐܶܠܳܐ ܕ݁ܬ݂ܶܗܘܽܘܢ ܐܰܡܺܝܢܺܝܢ ܠܘܳܬ݂<EOS>ܡܳܪܟ݂ܽܘܢ ܒ݁ܶܐܣܟ݁ܺܡܳܐ ܫܰܦ݁ܺܝܪܳܐ ܇ ܟ݁ܰܕ݂ ܠܳܐ ܪܳܢܶܝܢ ܐܢ̱ܬ݁ܽܘܢ ܒ݁ܥܳܠܡܳܐ <EOS>ܐܶܢ ܐ̱ܢܳܫ ܕ݁ܶܝܢ ܣܳܒ݂ܰܪ ܕ݁ܡܶܬ݂ܒ݁ܰܙܰܚ ܒ݁ܰܒ݂ܬ݂ܽܘܠܬ݁ܶܗ ܇<EOS>ܕ݁ܰܥܒ݂ܰܪ ܙܰܒ݂ܢܳܗ <EOS> ܘܠܳܐ ܝܰܗܒ݁ܳܗ ܠܓ݂ܰܒ݂ܪܳܐ ܘܘܳܠܝܳܐ ܕ݁ܢܶܬ݁ܠܺܝܗ ܐܰܝܟ݂ ܕ݁ܨܳܒ݂ܶܐ<EOS>ܢܶܥܒ݁ܶܕ݂ <EOS> ܠܳܐ ܚܳܛܶܐ <EOS> ܬ݁ܶܙܕ݁ܰܘܰܓ݂ <EOS>ܐܰܝܢܳܐ ܕ݁ܶܝܢ ܕ݁ܫܰܪܺܝܪܳܐܝܺܬ݂ ܦ݁ܣܰܩ ܒ݁ܪܶܥܝܳܢܶܗ ܇ ܘܠܳܐ ܐܳܠܨܳܐ<EOS>ܠܶܗ ܨܒ݂ܽܘܬ݂ܳܐ ܇ ܘܫܰܠܺܝܛ ܥܰܠ ܨܶܒ݂ܝܳܢܶܗ ܇ ܘܗܳܟ݂ܰܢܳܐ ܕ݁ܳܢ ܒ݁ܠܶܒ݁ܶܗ <EOS> ܕ݁ܢܶܛܰܪ<EOS>ܒ݁ܬ݂ܽܘܠܬ݁ܶܗ ܫܰܦ݁ܺܝܪ ܥܳܒ݂ܶܕ݂ <EOS>ܘܰܐܝܢܳܐ ܗܳܟ݂ܺܝܠ ܕ݁ܝܳܗܶܒ݂ ܒ݁ܬ݂ܽܘܠܬ݁ܶܗ ܫܰܦ݁ܺܝܪ ܥܳܒ݂ܶܕ݂ <EOS>ܘܰܐܝܢܳܐ ܕ݁ܠܳܐ ܝܳܗܶܒ݂ ܒ݁ܬ݂ܽܘܠܬ݁ܶܗ ܝܰܬ݁ܺܝܪܳܐܝܺܬ݂ ܫܰܦ݁ܺܝܪ ܥܳܒ݂ܶܕ݂<EOS>ܐܰܢ̱ܬ݁ܬ݂ܳܐ ܟ݁ܡܳܐ ܕ݁ܚܰܝ ܒ݁ܰܥܠܳܗ ܐܰܣܺܝܪܳܐ ܗ̱ܝ ܒ݁ܢܳܡܽܘܣܳܐ <EOS>ܐܶܢ ܕ݁ܶܝܢ ܢܶܕ݂ܡܰܟ݂ ܒ݁ܰܥܠܳܗ ܡܚܰܪܪܳܐ ܗ̱ܝ ܕ݁ܬ݂ܶܗܘܶܐ ܠܡܰܢ ܕ݁ܨܳܒ݂ܝܳܐ <EOS> ܒ݁ܰܠܚܽܘܕ݂<EOS>ܒ݁ܡܳܪܰܢ <EOS>ܛܽܘܒ݂ܶܝܗ ܕ݁ܶܝܢ ܁ ܐܶܢ ܗܳܟ݂ܰܢܳܐ ܬ݁ܩܰܘܶܐ ܐܰܝܟ݂ ܪܶܥܝܳܢܝ ܕ݁ܺܝܠܝ <EOS>ܣܳܒ݂ܰܪ ܐ̱ܢܳܐ ܕ݁ܶܝܢ ܐܳܦ݂ ܐܶܢܳܐ ܕ݁ܪܽܘܚܳܐ ܕ݁ܰܐܠܳܗܳܐ ܐܺܝܬ݂ ܒ݁ܺܝ <EOS>ܥܰܠ ܕ݁ܶܒ݂ܚܶܐ̈ ܕ݁ܶܝܢ ܕ݁ܰܦ݂ܬ݂ܰܟ݂ܪܶܐ̈ ܝܳܕ݂ܥܺܝܢܰܢ ܕ݁ܰܒ݂ܟ݂ܽܠܰܢ<EOS>ܐܺܝܬ݂ ܝܺܕ݂ܰܥܬ݂ܳܐ <EOS> ܘܺܝܕ݂ܰܥܬ݂ܳܐ ܡܰܚܬ݁ܪܳܐ ܚܽܘܒ݁ܳܐ ܕ݁ܶܝܢ ܒ݁ܳܢܶܐ <EOS>ܐܶܢ ܐ̱ܢܳܫ ܕ݁ܶܝܢ ܣܳܒ݂ܰܪ ܕ݁ܝܳܕ݂ܰܥ ܡܶܕ݁ܶܡ ܠܳܐ ܥܕ݂ܰܟ݁ܺܝܠ ܡܶܕ݁ܶܡ<EOS>ܝܺܕ݂ܰܥ <EOS> ܐܰܝܟ݂ ܡܳܐ ܕ݁ܘܳܠܶܐ ܠܶܗ ܠܡܶܕ݁ܰܥ <EOS>ܐܶܢ ܐ̱ܢܳܫ ܕ݁ܶܝܢ ܡܰܚܶܒ݂ ܠܰܐܠܳܗܳܐ ܗܳܢܳܐ ܐܶܬ݂ܺܝܕ݂ܰܥ ܡܶܢܶܗ<EOS>ܥܰܠ ܡܶܐܟ݂ܽܘܠܬ݁ܳܐ ܗܳܟ݂ܺܝܠ ܕ݁ܕ݂ܶܒ݂ܚܶܐ̈ ܕ݁ܰܦ݂ܬ݂ܰܟ݂ܪܶܐ̈<EOS>ܝܳܕ݂ܥܺܝܢܰܢ ܕ݁ܠܳܐ ܗ̱ܘܳܐ ܡܶܕ݁ܶܡ ܗ̱ܽܘ ܦ݁ܬ݂ܰܟ݂ܪܳܐ ܒ݁ܥܳܠܡܳܐ <EOS> ܘܰܕ݂ܠܰܝܬ݁ ܐܰܠܳܗ ܐ̱ܚܪܺܝܢ<EOS>ܐܶܠܳܐ ܐܶܢ ܚܰܕ݂ <EOS>ܐܳܦ݂ܶܢ ܓ݁ܶܝܪ ܐܺܝܬ݂ ܕ݁ܡܶܬ݂ܩܪܶܝܢ ܐܰܠܳܗܶܐ̈ <EOS> ܐܰܘ ܒ݁ܰܫܡܰܝܳܐ ܁ ܐܰܘ<EOS>ܒ݁ܰܐܪܥܳܐ ܇ ܐܰܝܟ݁ܰܢܳܐ ܕ݁ܺܐܝܬ݂ ܐܰܠܳܗܶܐ̈ ܣܰܓ݁ܺܝܶܐܐ̈ <EOS> ܘܡܳܪܰܘܳܬ݂ܳܐ̈ ܣܰܓ݁ܺܝܶܐܐ̈<EOS>ܐܶܠܳܐ ܠܰܢ ܕ݁ܺܝܠܰܢ ܚܰܕ݂ ܗ̱ܽܘ ܐܰܠܳܗܳܐ <EOS> ܐܰܒ݂ܳܐ <EOS> ܕ݁ܟ݂ܽܠ ܡܶܢܶܗ<EOS>ܘܰܚܢܰܢ ܒ݁ܶܗ <EOS> ܘܚܰܕ݂ ܡܳܪܝܳܐ ܝܶܫܽܘܥ ܡܫܺܝܚܳܐ <EOS> ܕ݁ܟ݂ܽܠ ܒ݁ܺܐܝܕ݂ܶܗ ܘܳܐܦ݂ ܚܢܰܢ<EOS>ܒ݁ܺܐܝܕ݂ܶܗ <EOS>ܐܶܠܳܐ ܠܳܐ ܗ̱ܘܳܐ ܒ݁ܟ݂ܽܠܢܳܫ ܝܺܕ݂ܰܥܬ݂ܳܐ <EOS> ܐܺܝܬ݂ ܓ݁ܶܝܪ ܐ̱ܢܳܫܳܐ<EOS>ܕ݁ܰܒ݂ܬ݂ܺܐܪܬ݁ܗܽܘܢ ܥܕ݂ܰܡܳܐ ܠܗܳܫܳܐ ܕ݁ܥܰܠ ܦ݁ܬ݂ܰܟ݂ܪܶܐ̈ ܐܰܝܟ݂ ܕ݁ܰܕ݂ܒ݂ܺܝܚܳܐ ܐܳܟ݂ܠܺܝܢ<EOS><EOS> ܘܡܶܛܽܠ ܕ݁ܰܟ݂ܪܺܝܗܳܐ ܬ݁ܺܐܪܬ݁ܗܽܘܢ ܡܶܬ݁ܛܰܘܫܳܐ <EOS>ܡܶܐܟ݂ܽܘܠܬ݁ܳܐ ܕ݁ܶܝܢ ܠܳܐ ܡܩܰܪܒ݂ܳܐ ܠܰܢ ܠܰܐܠܳܗܳܐ <EOS> ܠܳܐ ܓ݁ܶܝܪ ܐܶܢ<EOS>ܐܳܟ݂ܠܺܝܢܰܢ ܡܶܬ݂ܝܰܬ݁ܪܺܝܢܰܢ ܘܠܳܐ ܐܶܢ ܠܳܐ ܢܶܐܟ݂ܽܘܠ ܡܶܬ݂ܒ݁ܰܨܪܺܝܢܰܢ <EOS>ܚܙܰܘ ܕ݁ܶܝܢ <EOS> ܕ݁ܰܠܡܳܐ ܫܽܘܠܛܳܢܟ݂ܽܘܢ ܗܳܢܳܐ ܢܶܗܘܶܐ ܬ݁ܽܘܩܰܠܬ݁ܳܐ<EOS>ܠܰܟ݂ܪܺܝܗܶܐ̈ <EOS>ܐܶܢ ܐ̱ܢܳܫ ܓ݁ܶܝܪ ܢܶܚܙܶܝܟ݂ ܠܳܟ݂ <EOS> ܕ݁ܺܐܝܬ݂ ܒ݁ܳܟ݂ ܝܺܕ݂ܰܥܬ݂ܳܐ <EOS>ܕ݁ܰܣܡܺܝܟ݂ ܐܰܢ̱ܬ݁ ܒ݁ܶܝܬ݂ ܦ݁ܬ݂ܰܟ݂ܪܶܐ̈ ܠܳܐ ܗܳܐ ܬ݁ܺܐܪܬ݁ܶܗ ܡܶܛܽܠ ܕ݁ܰܟ݂ܪܺܝܗ ܗ̱ܽܘ ܇<EOS>ܡܶܫܬ݁ܰܪܪܳܐ ܠܡܶܐܟ݂ܰܠ ܕ݁ܰܕ݂ܒ݂ܺܝܚܳܐ<EOS>ܘܳܐܒ݂ܶܕ݂ ܠܶܗ ܒ݁ܺܝܕ݂ܰܥܬ݂ܳܟ݂ ܕ݁ܺܝܠܳܟ݂ ܗܰܘ ܐܰܝܢܳܐ ܕ݁ܰܡܪܰܥ ܇<EOS>ܕ݁ܡܶܛܽܠܳܬ݂ܶܗ ܡܺܝܬ݂ ܡܫܺܝܚܳܐ <EOS>ܘܶܐܢ ܗܳܟ݂ܰܢܳܐ ܡܰܣܟ݁ܠܺܝܢ ܐܢ̱ܬ݁ܽܘܢ ܒ݁ܰܐܚܰܝܟ݁ܽܘܢ̈ ܘܰܡܩܰܦ݁ܚܺܝܢ<EOS>ܐܢ̱ܬ݁ܽܘܢ ܬ݁ܺܐܪܳܬ݂ܗܽܘܢ̈ ܡܰܪܥܳܬ݂ܳܐ̈ ܒ݁ܰܡܫܺܝܚܳܐ ܗܽܘ ܡܰܣܟ݁ܠܺܝܢ ܐܢ̱ܬ݁ܽܘܢ <EOS>ܡܶܛܽܠ ܗܳܢܳܐ ܐܶܢ ܡܶܐܟ݂ܽܘܠܬ݁ܳܐ ܡܰܟ݂ܫܠܳܐ ܠܳܐܚܝ ܠܥܳܠܰܡ ܒ݁ܶܣܪܳܐ<EOS>ܠܳܐ ܐܶܟ݂ܽܘܠ <EOS> ܕ݁ܠܳܐ ܐܰܟ݂ܫܶܠ ܠܳܐܚܝ<EOS>ܠܡܳܐ ܠܳܐ ܗ̱ܘܺܝܬ݂ ܒ݁ܰܪ ܚܺܐܪܶܐ̈ <EOS> ܐܰܘ ܠܳܐ ܗ̱ܘܺܝܬ݂ ܫܠܺܝܚܳܐ <EOS> ܐܰܘ<EOS>ܠܝܶܫܽܘܥ ܡܫܺܝܚܳܐ ܡܳܪܰܢ ܠܳܐ ܚܙܺܝܬ݂ <EOS> ܐܰܘ ܠܳܐ ܗ̱ܘܰܝܬ݁ܽܘܢ ܥܒ݂ܳܕ݂ܝ ܒ݁ܡܳܪܝ<EOS>ܘܶܐܢ ܠܰܐ̱ܚܪܳܢܶܐ̈ ܠܳܐ ܗ̱ܘܺܝܬ݂ ܫܠܺܝܚܳܐ ܐܶܠܳܐ ܠܟ݂ܽܘܢ ܐܺܝܬ݂ܰܝ <EOS>ܘܚܳܬ݂ܡܳܐ ܕ݁ܰܫܠܺܝܚܽܘܬ݂ܝ ܐܰܢ̱ܬ݁ܽܘܢ ܐܶܢܽܘܢ <EOS>ܘܡܰܦ݁ܰܩ ܒ݁ܪܽܘܚܝ ܠܰܐܝܠܶܝܢ ܕ݁ܕ݂ܳܝܢܺܝܢ ܠܺܝ <EOS> ܗܳܢܰܘ <EOS>ܠܡܳܐ ܠܳܐ ܫܰܠܺܝܛ ܠܰܢ ܠܡܶܐܟ݂ܰܠ ܘܰܠܡܶܫܬ݁ܳܐ <EOS>ܘܰܠܡܳܐ ܠܳܐ ܫܰܠܺܝܛ ܠܰܢ ܚܳܬ݂ܳܐ ܐܰܢ̱ܬ݁ܬ݂ܳܐ ܠܡܰܟ݂ܪܳܟ݂ܽܘ ܥܰܡܰܢ<EOS>ܐܰܝܟ݂ ܫܰܪܟ݁ܳܐ ܕ݁ܰܫܠܺܝܚܶܐ̈ ܇ ܘܰܐܝܟ݂ ܐܰܚܰܘܗ̱ܝ̈ ܕ݁ܡܳܪܰܢ <EOS> ܘܰܐܝܟ݂ ܟ݁ܺܐܦ݂ܳܐ <EOS>ܐܰܘ ܐܶܢܳܐ ܒ݁ܰܠܚܽܘܕ݂ ܘܒ݂ܰܪܢܰܒ݂ܰܐ <EOS> ܠܰܝܬ݁ ܠܰܢ ܫܽܘܠܛܳܢܳܐ ܕ݁ܠܳܐ<EOS>ܢܶܦ݂ܠܽܘܚ<EOS>ܡܰܢܽܘ ܕ݁ܡܰܦ݂ܠܰܚ ܒ݁ܦ݂ܳܠܚܽܘܬ݂ܳܐ ܒ݁ܢܰܦ݂ܩܳܬ݂ܳܐ̈ ܕ݁ܢܰܦ݂ܫܶܗ <EOS> ܐܰܘ<EOS>ܡܰܢܽܘ ܕ݁ܢܳܨܶܒ݂ ܟ݁ܰܪܡܳܐ ܘܡܶܢ ܦ݁ܺܐܪܰܘܗ̱ܝ̈ ܠܳܐ ܐܳܟ݂ܶܠ <EOS> ܐܰܘ ܡܰܢܽܘ ܕ݁ܪܳܥܶܐ ܥܢܳܐ<EOS>ܘܡܶܢ ܚܰܠܒ݂ܳܐ ܕ݁ܡܰܪܥܺܝܬ݂ܶܗ ܠܳܐ ܐܳܟ݂ܶܠ <EOS>ܕ݁ܰܠܡܳܐ ܐܰܝܟ݂ ܒ݁ܰܪܢܳܫܳܐ ܗܳܠܶܝܢ ܐܳܡܰܪ ܐ̱ܢܳܐ <EOS> ܗܳܐ ܐܳܦ݂<EOS>ܢܳܡܽܘܣܳܐ ܗܳܠܶܝܢ ܐܶܡܰܪ <EOS>ܟ݁ܬ݂ܺܝܒ݂ ܓ݁ܶܝܪ ܒ݁ܶܗ ܒ݁ܢܳܡܽܘܣܳܐ ܕ݁ܡܽܘܫܶܐ ܕ݁ܠܳܐ ܬ݁ܶܒ݂ܠܽܘܡ<EOS>ܬ݁ܰܘܪܳܐ ܕ݁ܡܰܕ݂ܪܶܟ݂ <EOS> ܠܡܳܐ ܥܰܠ ܬ݁ܰܘܪܶܐ̈ ܒ݁ܛܺܝܠ ܠܶܗ ܠܰܐܠܳܗܳܐ <EOS>ܐܶܠܳܐ ܝܺܕ݂ܺܝܥܳܐ ܕ݁ܡܶܛܽܠܳܬ݂ܰܢ ܗ̱ܽܘ ܐܶܡܰܪ ܇ ܘܡܶܛܽܠܳܬ݂ܰܢ ܓ݁ܶܝܪ<EOS>ܐܶܬ݂ܟ݁ܰܬ݂ܒ݁ܰܬ݂ ܡܶܛܽܠ ܕ݁ܥܰܠ ܣܰܒ݂ܪܳܐ ܗܽܘ ܘܳܠܶܐ ܠܶܗ ܠܟ݂ܳܪܽܘܒ݂ܳܐ ܕ݁ܢܶܟ݂ܪܽܘܒ݂ ܇<EOS>ܘܰܐܝܢܳܐ ܕ݁ܡܰܕ݂ܪܶܟ݂ ܥܰܠ ܣܰܒ݂ܪܳܐ ܕ݁ܰܥܠܰܠܬ݂ܳܐ <EOS>ܐܶܢ ܚܢܰܢ ܕ݁ܪܽܘܚܳܐ ܙܪܰܥܢ ܒ݁ܟ݂ܽܘܢ ܪܰܒ݁ܳܐ ܗ̱ܝ ܐܶܢ ܚܢܰܢ<EOS>ܡܶܢܟ݂ܽܘܢ ܕ݁ܦ݂ܰܓ݂ܪܳܐ ܢܶܚܨܽܘܕ݂<EOS>ܘܶܐܢ ܠܰܐ̱ܚܪܳܢܶܐ̈ ܐܺܝܬ݂ ܠܗܽܘܢ ܫܽܘܠܛܳܢܳܐ ܥܠܰܝܟ݁ܽܘܢ ܠܳܐ ܠܰܢ<EOS>ܘܳܠܶܐ ܝܰܬ݁ܺܝܪܳܐܝܺܬ݂ ܐܶܠܳܐ ܠܳܐ ܐܶܬ݂ܚܰܫܰܚܢ ܒ݁ܫܽܘܠܛܳܢܳܐ ܗܳܢܳܐ <EOS> ܐܶܠܳܐ ܟ݁ܽܠܡܶܕ݁ܶܡ<EOS>ܡܣܰܝܒ݁ܪܺܝܢܰܢ ܕ݁ܰܒ݂ܡܶܕ݁ܶܡ ܠܳܐ ܢܬ݂ܰܟ݁ܶܣ ܣܒ݂ܰܪܬ݂ܶܗ ܕ݁ܰܡܫܺܝܚܳܐ<EOS>ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܰܐܝܠܶܝܢ ܕ݁ܒ݂ܶܝܬ݂ ܩܽܘܕ݂ܫܳܐ ܦ݁ܳܠܚܺܝܢ<EOS>ܡܶܢ ܒ݁ܶܝܬ݂ ܩܽܘܕ݂ܫܳܐ ܡܶܣܬ݁ܰܝܒ݁ܪܺܝܢ <EOS> ܘܰܐܝܠܶܝܢ ܕ݁ܰܠܡܰܕ݂ܒ݁ܚܳܐ ܦ݁ܳܠܚܺܝܢ ܥܰܡ<EOS>ܡܰܕ݂ܒ݁ܚܳܐ ܦ݁ܳܠܓ݁ܺܝܢ <EOS>ܗܳܟ݂ܰܢܳܐ ܐܳܦ݂ ܡܳܪܰܢ ܦ݁ܰܩܶܕ݂ ܕ݁ܰܐܝܠܶܝܢ ܕ݁ܰܣܒ݂ܰܪܬ݂ܶܗ<EOS>ܡܰܟ݂ܪܙܺܝܢ ܡܶܢ ܣܒ݂ܰܪܬ݂ܶܗ ܢܺܚܽܘܢ <EOS>ܐܶܢܳܐ ܕ݁ܶܝܢ ܠܳܐ ܐܶܬ݂ܚܰܫܚܶܬ݂ ܒ݁ܰܚܕ݂ܳܐ ܡܶܢ ܗܳܠܶܝܢ <EOS> ܘܠܰܘ ܡܶܛܽܠ<EOS>ܗܳܕ݂ܶܐ ܟ݁ܶܬ݂ܒ݁ܶܬ݂ ܕ݁ܗܳܟ݂ܰܢܳܐ ܢܶܗܘܶܐ ܠܺܝ <EOS> ܦ݁ܰܩܳܚ ܠܺܝ ܓ݁ܶܝܪ ܕ݁ܰܡܡܳܬ݂ ܐܶܡܽܘܬ݂<EOS>ܘܠܳܐ ܕ݁ܐ̱ܢܳܫ ܫܽܘܒ݂ܗܳܪܝ ܢܣܰܪܶܩ <EOS>ܐܳܦ݂ ܕ݁ܰܡܣܰܒ݁ܰܪ ܐ̱ܢܳܐ ܓ݁ܶܝܪ ܠܰܝܬ݁ ܠܺܝ ܫܽܘܒ݂ܗܳܪܳܐ <EOS> ܩܛܺܝܪܳܐ<EOS>ܓ݁ܶܝܪ ܣܺܝܡ ܥܠܰܝ <EOS> ܘܳܝ ܠܺܝ ܕ݁ܶܝܢ ܐܶܠܳܐ ܐܶܣܰܒ݁ܰܪ <EOS>ܐܶܢ ܓ݁ܶܝܪ ܒ݁ܨܶܒ݂ܝܳܢܝ ܗܳܕ݂ܶܐ ܣܳܥܰܪ ܐ̱ܢܳܐ ܐܰܓ݂ܪܳܐ ܐܺܝܬ݂ ܠܺܝ<EOS><EOS> ܐܶܢ ܕ݁ܶܝܢ ܕ݁ܠܳܐ ܒ݁ܨܶܒ݂ܝܳܢܝ ܪܰܒ݁ܰܬ݂ ܒ݁ܰܝܬ݁ܽܘܬ݂ܳܐ ܗܽܘ ܡܗܰܝܡܰܢ ܐ̱ܢܳܐ <EOS>ܐܰܝܢܳܐ ܗܽܘ ܗܳܟ݂ܺܝܠ ܐܰܓ݂ܪܝ ܕ݁ܟ݂ܰܕ݂ ܡܣܰܒ݁ܰܪ ܐ̱ܢܳܐ ܕ݁ܠܳܐ<EOS>ܢܦ݂ܰܩܬ݂ܳܐ ܐܶܥܒ݁ܕ݂ܺܝܗ ܠܰܣܒ݂ܰܪܬ݂ܶܗ ܕ݁ܰܡܫܺܝܚܳܐ <EOS> ܘܠܳܐ ܐܶܬ݂ܚܰܫܰܚ ܒ݁ܫܽܘܠܛܳܢܳܐ <EOS>ܕ݁ܝܰܗ̱ܒ݂ ܠܺܝ ܒ݁ܶܐܘܰܢܓ݁ܶܠܺܝܳܘܢ <EOS>ܟ݁ܰܕ݂ ܡܚܰܪܰܪ ܐ̱ܢܳܐ ܓ݁ܶܝܪ ܡܶܢ ܟ݁ܽܠܗܶܝܢ ܁ ܠܟ݂ܽܠܢܳܫ ܫܰܥܒ݁ܕ݂ܶܬ݂<EOS>ܢܰܦ݂ܫܝ ܕ݁ܰܠܣܰܓ݁ܺܝܶܐܐ̈ ܐܺܬ݂ܰܪ <EOS>ܘܰܗܘܺܝܬ݂ ܥܰܡ ܝܺܗܽܘܕ݂ܳܝܶܐ̈ ܐܰܝܟ݂ ܝܺܗܽܘܕ݂ܳܝܳܐ<EOS>ܕ݁ܠܺܝܗܽܘܕ݂ܳܝܶܐ̈ ܐܺܬ݂ܰܪ <EOS> ܘܥܰܡ ܕ݁ܰܬ݂ܚܶܝܬ݂ ܢܳܡܽܘܣܳܐ ܐܶܢܽܘܢ ܗܘܺܝܬ݂ ܐܰܝܟ݂<EOS>ܕ݁ܰܬ݂ܚܶܝܬ݂ ܢܳܡܽܘܣܳܐ ܇ ܕ݁ܠܰܐܝܠܶܝܢ ܕ݁ܰܬ݂ܚܶܝܬ݂ ܢܳܡܽܘܣܳܐ ܐܶܢܽܘܢ ܐܺܬ݂ܰܪ <EOS>ܘܠܰܐܝܠܶܝܢ ܕ݁ܢܳܡܽܘܣܳܐ ܠܰܝܬ݁ ܠܗܽܘܢ ܗܘܺܝܬ݂ ܐܰܝܟ݂ ܕ݁ܠܳܐ ܢܳܡܽܘܣ<EOS>܇ ܟ݁ܰܕ݂ ܠܳܐ ܐܺܝܬ݂ܰܝ ܠܰܐܠܳܗܳܐ ܕ݁ܠܳܐ ܢܳܡܽܘܣ ܇ ܐܶܠܳܐ ܒ݁ܢܳܡܽܘܣܶܗ ܕ݁ܰܡܫܺܝܚܳܐ ܇ ܕ݁ܳܐܦ݂<EOS>ܠܗܳܢܽܘܢ ܕ݁ܰܕ݂ܠܳܐ ܢܳܡܽܘܣ <EOS> ܐܶܢܽܘܢ ܐܺܬ݂ܰܪ <EOS>ܗܘܺܝܬ݂ ܥܰܡ ܟ݁ܪܺܝܗܶܐ̈ ܐܰܝܟ݂ ܟ݁ܪܺܝܗܳܐ ܕ݁ܠܰܟ݂ܪܺܝܗܶܐ̈ ܐܺܬ݂ܰܪ <EOS>ܠܟ݂ܽܠܢܳܫ ܟ݁ܽܠ ܗܘܺܝܬ݂ ܕ݁ܰܠܟ݂ܽܠܢܳܫ ܐܰܚܶܐ <EOS>ܗܳܕ݂ܶܐ ܕ݁ܶܝܢ ܥܳܒ݂ܶܕ݂ ܐ̱ܢܳܐ ܡܶܛܽܠ ܕ݁ܶܐܗܘܶܐ ܫܰܘܬ݁ܳܦ݂ܳܐ<EOS>ܠܰܣܒ݂ܰܪܬ݂ܳܐ<EOS>ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܰܐܝܠܶܝܢ ܕ݁ܒ݂ܶܐܣܛܰܕ݂ܺܝܳܘܢ ܪܳܗܛܺܝܢ<EOS>ܟ݁ܽܠܗܽܘܢ ܗ̱ܽܘ ܪܳܗܛܺܝܢ ܇ ܐܶܠܳܐ ܚܰܕ݂ ܗ̱ܽܘ ܢܳܣܶܒ݂ ܠܳܗ ܙܳܟ݂ܽܘܬ݂ܳܐ <EOS> ܗܳܟ݂ܰܢܳܐ ܗܰܪ̱ܛܘ<EOS><EOS> ܐܰܝܟ݂ ܕ݁ܬ݂ܰܕ݂ܪܟ݂ܽܘܢ <EOS>ܟ݁ܽܠ ܐ̱ܢܳܫ ܕ݁ܶܝܢ ܕ݁ܰܐܓ݂ܽܘܢܳܐ ܥܳܒ݂ܶܕ݂ ܡܶܢ ܟ݁ܽܠ ܡܶܕ݁ܶܡ<EOS>ܐܳܚܶܕ݂ ܪܶܥܝܳܢܶܗ <EOS> ܘܗܳܠܶܝܢ ܪܳܗܛܺܝܢ ܕ݁ܢܶܣܒ݂ܽܘܢ ܟ݁ܠܺܝܠܳܐ ܕ݁ܡܶܬ݂ܚܰܒ݁ܰܠ ܚܢܰܢ ܕ݁ܶܝܢ<EOS>ܕ݁ܠܳܐ ܡܶܬ݂ܚܰܒ݁ܰܠ <EOS>ܐܶܢܳܐ ܗܳܟ݂ܺܝܠ ܗܳܟ݂ܰܢܳܐ ܪܳܗܶܛ ܐ̱ܢܳܐ <EOS> ܠܳܐ ܗ̱ܘܳܐ ܐܰܝܟ݂ ܕ݁ܥܰܠ<EOS>ܡܶܕ݁ܶܡ ܕ݁ܠܳܐ ܝܺܕ݂ܺܝܥ <EOS> ܘܗܳܟ݂ܰܢܳܐ ܡܶܬ݂ܟ݁ܰܬ݁ܰܫ ܐ̱ܢܳܐ <EOS> ܠܳܐ ܐܰܝܟ݂ ܗܰܘ ܕ݁ܠܳܐܐܰܪ<EOS>ܟ݁ܳܬ݂ܶܫ <EOS>ܐܶܠܳܐ ܦ݁ܰܓ݂ܪܝ ܗ̱ܽܘ ܟ݁ܳܒ݂ܶܫ ܐ̱ܢܳܐ ܘܰܡܫܰܥܒ݁ܶܕ݂ ܐ̱ܢܳܐ<EOS>ܕ݁ܕ݂ܰܠܡܳܐ ܐ̱ܢܳܐ ܕ݁ܠܰܐ̱ܚܪܳܢܶܐ̈ ܐܰܟ݂ܪܙܶܬ݂ ܇ ܐܶܢܳܐ ܩܢܽܘܡܝ ܐܶܣܬ݁ܠܶܐ ܠܺܝ <EOS>ܨܳܒ݂ܶܐ ܐ̱ܢܳܐ ܕ݁ܶܝܢ ܕ݁ܬ݂ܶܕ݁ܥܽܘܢ ܐܰܚܰܝ̈ ܕ݁ܰܐܒ݂ܳܗܰܝܢ̈ ܟ݁ܽܠܗܽܘܢ<EOS>ܬ݁ܚܶܝܬ݂ ܥܢܳܢܳܐ ܗܘܰܘ <EOS> ܘܟ݂ܽܠܗܽܘܢ ܒ݁ܝܰܡܳܐ ܥܒ݂ܰܪܘ <EOS>ܘܟ݂ܽܠܗܽܘܢ ܒ݁ܝܰܕ݂ ܡܽܘܫܶܐ ܥܡܰܕ݂ܘ ܒ݁ܰܥܢܳܢܳܐ ܘܰܒ݂ܝܰܡܳܐ <EOS>ܘܟ݂ܽܠܗܽܘܢ ܚܕ݂ܳܐ ܡܶܐܟ݂ܽܘܠܬ݁ܳܐ ܕ݁ܪܽܘܚܳܐ ܐܶܟ݂ܰܠܘ <EOS>ܘܟ݂ܽܠܗܽܘܢ ܚܰܕ݂ ܡܰܫܬ݁ܝܳܐ ܕ݁ܪܽܘܚܳܐ ܐܶܫܬ݁ܺܝܘ <EOS> ܫܳܬ݂ܶܝܢ ܗ̱ܘܰܘ<EOS>ܓ݁ܶܝܪ ܡܶܢ ܟ݁ܺܐܦ݂ܳܐ ܕ݁ܪܽܘܚܳܐ ܕ݁ܳܐܬ݂ܝܳܐ ܗ̱ܘܳܬ݂ ܥܰܡܗܽܘܢ ܟ݁ܺܐܦ݂ܳܐ ܕ݁ܶܝܢ ܗܳܝ <EOS> ܗܽܘ<EOS>ܗܘܳܐ ܡܫܺܝܚܳܐ <EOS>ܐܶܠܳܐ ܠܳܐ ܗ̱ܘܳܐ ܒ݁ܣܽܘܓ݂ܐܗܽܘܢ ܐܶܨܛܒ݂ܺܝ ܐܰܠܳܗܳܐ ܢܦ݂ܰܠܘ ܓ݁ܶܝܪ<EOS>ܒ݁ܡܰܕ݂ܒ݁ܪܳܐ <EOS>ܗܳܠܶܝܢ ܕ݁ܶܝܢ ܛܽܘܦ݂ܣܳܐ ܠܰܢ ܗ̱ܽܘ ܗܘܰܘ ܕ݁ܠܳܐ ܗܘܰܝܢ ܪܳܓ݁ܺܝܢ<EOS>ܒ݁ܺܝܫܳܬ݂ܳܐ̈ <EOS> ܐܰܝܟ݁ܰܢܳܐ ܕ݁ܗܶܢܽܘܢ ܪܰܓ݂ܘ <EOS>ܘܳܐܦ݂ܠܳܐ ܢܶܗܘܶܐ ܦ݁ܳܠܚܰܝ̈ ܦ݁ܬ݂ܰܟ݂ܪܶܐ̈ ܇ ܐܰܝܟ݁ܰܢܳܐ ܕ݁ܳܐܦ݂<EOS>ܡܶܢܗܽܘܢ ܦ݁ܠܰܚܘ <EOS> ܐܰܝܟ݂ ܕ݁ܰܟ݂ܬ݂ܺܝܒ݂ ܕ݁ܺܝܬ݂ܶܒ݂ ܥܰܡܳܐ ܠܡܶܐܟ݂ܰܠ ܘܰܠܡܶܫܬ݁ܳܐ ܘܩܳܡܘ<EOS>ܠܡܶܫܬ݁ܥܳܝܽܘ <EOS>ܘܳܐܦ݂ܠܳܐ ܢܙܰܢܶܐ <EOS> ܐܰܝܟ݁ܰܢܳܐ ܕ݁ܡܶܢܗܽܘܢ ܙܰܢܺܝܘ ܇ ܘܰܢܦ݂ܰܠܘ<EOS>ܒ݁ܚܰܕ݂ ܝܰܘܡܳܐ ܥܶܣܪܺܝܢ ܘܰܬ݂ܠܳܬ݂ܳܐ ܐܰܠܦ݂ܺܝܢ̈ <EOS>ܘܠܳܐ ܢܢܰܣܶܐ ܠܰܡܫܺܝܚܳܐ <EOS> ܐܰܝܟ݁ܰܢܳܐ ܕ݁ܡܶܢܗܽܘܢ ܢܰܣܺܝܘ ܇<EOS>ܘܰܐܘܒ݁ܶܕ݂ܘ ܐܶܢܽܘܢ ܚܘܰܘܳܬ݂ܳܐ̈ <EOS>ܘܳܐܦ݂ܠܳܐ ܬ݁ܶܪܛܢܽܘܢ <EOS> ܐܰܝܟ݁ܰܢܳܐ ܕ݁ܡܶܢܗܽܘܢ ܪܛܶܢܘ ܇ ܘܶܐܒ݂ܰܕ݂ܘ<EOS>ܒ݁ܺܐܝܕ݂ܰܝ̈ ܡܚܰܒ݁ܠܳܢܳܐ <EOS>ܗܳܠܶܝܢ ܕ݁ܶܝܢ ܟ݁ܽܠܗܶܝܢ ܕ݁ܰܓ݂ܕ݂ܰܫ ܠܗܽܘܢ <EOS> ܠܛܽܘܦ݂ܣܰܢ ܗܘܰܝ̈ <EOS>ܘܶܐܬ݂ܟ݁ܬ݂ܶܒ݂ ܡܶܛܽܠ ܡܰܪܕ݁ܽܘܬ݂ܳܐ ܕ݁ܺܝܠܰܢ ܇ ܕ݁ܚܰܪܬ݂ܗܽܘܢ ܕ݁ܥܳܠܡܶܐ̈ ܥܠܰܝܢ ܡܰܛܝܰܬ݂<EOS>ܡܶܟ݁ܺܝܠ ܡܰܢ ܕ݁ܣܳܒ݂ܰܪ ܕ݁ܩܳܡ ܢܶܙܕ݁ܗܰܪ ܕ݁ܠܳܐ ܢܶܦ݁ܶܠ <EOS>ܢܶܣܝܽܘܢܳܐ ܠܳܐ ܡܰܛܺܝܟ݂ܽܘܢ <EOS> ܐܶܠܳܐ ܕ݁ܰܒ݂ܢܰܝܢܳܫܳܐ̈ <EOS> ܡܗܰܝܡܰܢ<EOS>ܗ̱ܽܘ ܕ݁ܶܝܢ ܐܰܠܳܗܳܐ ܕ݁ܠܳܐ ܢܰܪܦ݁ܶܝܟ݂ܽܘܢ ܕ݁ܬ݂ܶܬ݂ܢܰܣܽܘܢ ܝܰܬ݁ܺܝܪ ܡܰܢ ܡܶܕ݁ܶܡ<EOS>ܕ݁ܰܡܨܶܝܢ ܐܢ̱ܬ݁ܽܘܢ <EOS> ܐܶܠܳܐ ܢܶܥܒ݁ܶܕ݂ ܠܢܶܣܝܽܘܢܟ݂ܽܘܢ ܡܰܦ݁ܩܳܢܳܐ ܐܰܝܟ݁ܰܢܳܐ<EOS>ܕ݁ܬ݂ܶܫܟ݁ܚܽܘܢ ܠܰܡܣܰܝܒ݁ܳܪܽܘ<EOS>ܡܶܛܽܠ ܗܳܢܳܐ ܚܰܒ݁ܺܝܒ݂ܰܝ̈ ܥܪܽܘܩܘ ܡܶܢ ܦ݁ܽܘܠܚܳܢܳܐ<EOS>ܕ݁ܰܦ݂ܬ݂ܰܟ݂ܪܶܐ̈ <EOS>ܐܰܝܟ݂ ܕ݁ܰܠܚܰܟ݁ܺܝܡܶܐ̈ ܐܳܡܰܪ ܐ̱ܢܳܐ <EOS> ܕ݁ܽܘܢܘ ܐܰܢ̱ܬ݁ܽܘܢ ܡܶܕ݁ܶܡ<EOS>ܕ݁ܳܐܡܰܪ ܐ̱ܢܳܐ <EOS>ܟ݁ܳܣܳܐ ܗܰܘ ܕ݁ܬ݂ܰܘܕ݁ܺܝܬ݂ܳܐ ܕ݁ܰܡܒ݂ܰܪܟ݂ܺܝܢܰܢ ܠܳܐ ܗ̱ܘܳܐ<EOS>ܫܰܘܬ݁ܳܦ݂ܽܘܬ݂ܳܐ ܐܺܝܬ݂ܰܘܗ̱ܝ ܕ݁ܰܕ݂ܡܶܗ ܕ݁ܰܡܫܺܝܚܳܐ ܘܠܰܚܡܳܐ ܗܰܘ ܕ݁ܩܳܨܶܝܢܰܢ ܠܳܐ<EOS>ܗ̱ܘܳܐ ܫܰܘܬ݁ܳܦ݂ܽܘܬ݂ܳܐ ܐܺܝܬ݂ܰܘܗ̱ܝ ܕ݁ܦ݂ܰܓ݂ܪܶܗ ܕ݁ܰܡܫܺܝܚܳܐ<EOS>ܐܰܝܟ݁ܰܢܳܐ ܕ݁ܚܰܕ݂ ܗ̱ܽܘ ܠܰܚܡܳܐ ܗܰܘ ܗܳܟ݂ܰܢܳܐ ܟ݁ܽܠܰܢ ܚܰܕ݂ ܚܢܰܢ<EOS>ܦ݁ܓ݂ܰܪ <EOS> ܟ݁ܽܠܰܢ ܓ݁ܶܝܪ ܡܶܢ ܗܰܘ ܗ̱ܽܘ ܚܰܕ݂ ܠܰܚܡܳܐ ܢܳܣܒ݁ܺܝܢܰܢ <EOS>ܚܙܰܘ ܠܺܐܝܣܪܳܝܶܠ ܕ݁ܒ݂ܰܒ݂ܣܰܪ <EOS> ܠܳܐ ܗ̱ܘܳܐ ܐܰܝܠܶܝܢ ܕ݁ܳܐܟ݂ܠܺܝܢ<EOS>ܕ݁ܶܒ݂ܚܶܐ̈ ܗܳܘܶܝܢ ܫܰܘܬ݁ܳܦ݂ܶܐ̈ ܠܡܰܕ݂ܒ݁ܚܳܐ<EOS>ܡܳܢܳܐ ܗܳܟ݂ܺܝܠ ܐܳܡܰܪ ܐ̱ܢܳܐ <EOS> ܕ݁ܰܦ݂ܬ݂ܰܟ݂ܪܳܐ ܡܶܕ݁ܶܡ ܐܺܝܬ݂ܰܘܗ̱ܝ<EOS>ܐܰܘ ܕ݁ܶܒ݂ܚܳܐ ܕ݁ܰܦ݂ܬ݂ܰܟ݂ܪܳܐ ܡܶܕ݁ܶܡ ܗ̱ܽܘ ܠܳܐ <EOS>ܐܶܠܳܐ ܗܰܘ ܡܶܕ݁ܶܡ ܕ݁ܕ݂ܳܒ݂ܚܺܝܢ ܚܰܢܦ݂ܶܐ̈ ܠܫܺܐܕ݂ܶܐ̈ ܗ̱ܘ<EOS>ܕ݁ܳܒ݂ܚܺܝܢ <EOS> ܘܠܳܐ ܠܰܐܠܳܗܳܐ <EOS> ܠܳܐ ܕ݁ܶܝܢ ܨܳܒ݂ܶܐ ܐ̱ܢܳܐ ܕ݁ܬ݂ܶܗܘܽܘܢ ܫܰܘܬ݁ܳܦ݂ܶܐ̈<EOS>ܠܫܺܐܕ݂ܶܐ̈ <EOS>ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܕ݁ܬ݂ܶܫܬ݁ܽܘܢ ܟ݁ܳܣܳܐ ܕ݁ܡܳܪܰܢ <EOS> ܘܟ݂ܳܣܳܐ<EOS>ܕ݁ܫܺܐܕ݂ܶܐ̈ <EOS> ܘܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܕ݁ܬ݂ܶܫܬ݁ܰܘܬ݁ܦ݂ܽܘܢ ܒ݁ܦ݂ܳܬ݂ܽܘܪܳܐ ܕ݁ܡܳܪܰܢ <EOS>ܘܰܒ݂ܦ݂ܳܬ݂ܽܘܪܳܐ ܕ݁ܫܺܐܕ݂ܶܐ̈ <EOS>ܐܰܘ ܕ݁ܰܠܡܳܐ ܡܰܛܳܢܽܘ ܡܰܛܢܺܝܢܰܢ ܠܡܳܪܰܢ ܕ݁ܰܠܡܳܐ ܚܰܣܺܝܢܺܝܢܰܢ<EOS>ܡܶܢܶܗ<EOS>ܟ݁ܽܠ ܡܶܕ݁ܶܡ ܫܰܠܺܝܛ ܠܺܝ ܐܶܠܳܐ ܠܳܐ ܟ݁ܽܠ ܡܶܕ݁ܶܡ ܦ݁ܰܩܳܚ <EOS> ܟ݁ܽܠ<EOS>ܡܶܕ݁ܶܡ ܫܰܠܺܝܛ ܠܺܝ ܐܶܠܳܐ ܠܳܐ ܟ݁ܽܠ ܡܶܕ݁ܶܡ ܡܒ݂ܰܢܶܐ <EOS>ܠܳܐ ܐ̱ܢܳܫ ܕ݁ܢܰܦ݂ܫܶܗ ܢܶܗܘܶܐ ܒ݁ܳܥܶܐ ܐܶܠܳܐ ܟ݁ܽܠܢܳܫ ܐܳܦ݂<EOS>ܕ݁ܚܰܒ݂ܪܶܗ <EOS>ܟ݁ܽܠܡܶܕ݁ܶܡ ܕ݁ܡܶܙܕ݁ܰܒ݁ܰܢ ܒ݁ܡܰܩܶܠܳܘܢ ܗܘܰܝܬ݁ܽܘܢ ܐܳܟ݂ܠܺܝܢ ܇<EOS>ܕ݁ܠܳܐ ܥܽܘܩܳܒ݂ܳܐ ܡܶܛܽܠ ܬ݁ܺܐܪܬ݁ܳܐ <EOS>ܕ݁ܡܳܪܝܳܐ ܗ̱ܝ ܓ݁ܶܝܪ ܐܰܪܥܳܐ ܒ݁ܰܡܠܳܐܳܗ <EOS>ܐܶܢ ܐ̱ܢܳܫ ܕ݁ܶܝܢ ܡܶܢ ܚܰܢܦ݂ܶܐ̈ ܁ ܩܳܪܶܐ ܠܟ݂ܽܘܢ ܘܨܳܒ݂ܶܝܢ<EOS>ܐܢ̱ܬ݁ܽܘܢ ܠܡܺܐܙܰܠ ܟ݁ܽܠܡܶܕ݁ܶܡ ܕ݁ܡܶܬ݁ܣܺܝܡ ܩܕ݂ܳܡܰܝܟ݁ܽܘܢ ܐܰܟ݂ܽܘܠܘ ܇ ܕ݁ܠܳܐ ܥܽܘܩܳܒ݂ܳܐ<EOS>ܡܶܛܽܠ ܬ݁ܺܐܪܬ݁ܳܐ <EOS>ܐܶܢ ܐ̱ܢܳܫ ܕ݁ܶܝܢ ܢܺܐܡܰܪ ܠܟ݂ܽܘܢ <EOS> ܕ݁ܗܳܢܳܐ ܕ݁ܰܕ݂ܒ݂ܺܝܚܳܐ ܗܽܘ<EOS>ܠܳܐ ܬ݁ܶܐܟ݂ܠܽܘܢ <EOS> ܡܶܛܽܠ ܗܰܘ ܕ݁ܳܐܡܰܪ ܠܟ݂ܽܘܢ <EOS> ܘܡܶܛܽܠ ܬ݁ܺܐܪܬ݁ܳܐ <EOS>ܬ݁ܺܐܪܬ݁ܳܐ ܕ݁ܶܝܢ ܐܳܡܰܪ ܐ̱ܢܳܐ <EOS> ܠܳܐ ܗ̱ܘܳܐ ܕ݁ܺܝܠܟ݂ܽܘܢ ܐܶܠܳܐ<EOS>ܕ݁ܗܰܘ ܕ݁ܳܐܡܰܪ <EOS> ܠܡܳܢܳܐ ܓ݁ܶܝܪ ܚܺܐܪܽܘܬ݂ܝ ܡܶܬ݁ܕ݂ܺܝܢܳܐ ܡܶܢ ܬ݁ܺܐܪܬ݁ܳܐ ܕ݁ܰܐ̱ܚܪܳܢܶܐ̈<EOS><EOS>ܐܶܢ ܐܶܢܳܐ ܒ݁ܛܰܝܒ݁ܽܘܬ݂ܳܐ ܡܶܬ݂ܚܰܫܰܚ ܐ̱ܢܳܐ ܡܳܢܳܐ ܡܶܬ݂ܓ݁ܰܕ݁ܰܦ݂<EOS>ܐ̱ܢܳܐ ܥܰܠ ܡܶܕ݁ܶܡ ܕ݁ܶܐܢܳܐ ܡܰܘܕ݁ܶܐܢܳܐ <EOS>ܐܶܢ ܐܳܟ݂ܠܺܝܢ ܐܢ̱ܬ݁ܽܘܢ ܗܳܟ݂ܺܝܠ <EOS> ܘܶܐܢ ܫܳܬ݂ܶܝܢ ܐܢ̱ܬ݁ܽܘܢ ܇ ܘܶܐܢ<EOS>ܡܶܕ݁ܶܡ ܥܳܒ݂ܕ݁ܺܝܢ ܐܢ̱ܬ݁ܽܘܢ ܟ݁ܽܠܡܶܕ݁ܶܡ ܠܬ݂ܶܫܒ݁ܽܘܚܬ݁ܳܐ ܕ݁ܰܐܠܳܗܳܐ ܗܘܰܝܬ݁ܽܘܢ<EOS>ܥܳܒ݂ܕ݁ܺܝܢ <EOS>ܕ݁ܠܳܐ ܬ݁ܽܘܩܠܳܐ ܗܘܰܘ ܠܺܝܗܽܘܕ݂ܳܝܶܐ̈ ܘܠܰܐܪܡܳܝܶܐ̈ ܘܰܠܥܺܕ̱݁ܬ݁ܶܗ<EOS>ܕ݁ܰܐܠܳܗܳܐ <EOS>ܐܰܝܟ݂ ܕ݁ܳܐܦ݂ ܐܶܢܳܐ ܒ݁ܟ݂ܽܠ ܡܶܕ݁ܶܡ ܠܟ݂ܽܠܢܳܫ ܫܳܦ݂ܰܪ ܐ̱ܢܳܐ<EOS>ܘܠܳܐ ܒ݁ܳܥܶܐ ܐ̱ܢܳܐ ܡܶܕ݁ܶܡ ܕ݁ܠܺܝ ܦ݁ܰܩܳܚ ܐܶܠܳܐ ܡܶܕ݁ܶܡ ܕ݁ܰܠܣܰܓ݁ܺܝܶܐܐ̈ ܦ݁ܰܩܳܚ <EOS>ܕ݁ܢܺܚܽܘܢ <EOS>ܐܶܬ݁ܕ݁ܰܡܰܘ ܒ݁ܺܝ ܐܰܝܟ݁ܰܢܳܐ ܕ݁ܳܐܦ݂ ܐܶܢܳܐ ܒ݁ܰܡܫܺܝܚܳܐ <EOS>ܡܫܰܒ݁ܰܚ ܐ̱ܢܳܐ ܠܟ݂ܽܘܢ ܕ݁ܶܝܢ ܐܰܚܰܝ̈ ܕ݁ܰܒ݂ܟ݂ܽܠ ܡܶܕ݁ܶܡ ܡܰܥ̱ܗܶܕ݂<EOS>ܐܢ̱ܬ݁ܽܘܢ ܠܺܝ ܇ ܘܰܐܝܟ݁ܰܢܳܐ ܕ݁ܰܐܫܠܡܶܬ݂ ܠܟ݂ܽܘܢ ܦ݁ܽܘܩܕ݁ܳܢܶܐ̈ <EOS> ܐܰܚܺܝܕ݂ܺܝܢ ܐܢ̱ܬ݁ܽܘܢ<EOS>ܨܳܒ݂ܶܐ ܐ̱ܢܳܐ ܕ݁ܶܝܢ ܕ݁ܬ݂ܶܕ݁ܥܽܘܢ ܕ݁ܟ݂ܽܠ ܓ݁ܒ݂ܰܪ ܪܺܫܶܗ ܡܫܺܝܚܳܐ<EOS>ܗܽܘ <EOS> ܘܪܺܫܳܗ ܕ݁ܰܐܢ̱ܬ݁ܬ݂ܳܐ ܓ݁ܰܒ݂ܪܳܐ ܗܽܘ <EOS> ܘܪܺܫܶܗ ܕ݁ܰܡܫܺܝܚܳܐ ܐܰܠܳܗܳܐ ܗܽܘ <EOS>ܟ݁ܽܠ ܓ݁ܰܒ݂ܪܳܐ ܕ݁ܰܡܨܰܠܶܐ ܐܰܘ ܡܶܬ݂ܢܰܒ݁ܶܐ <EOS> ܟ݁ܰܕ݂ ܡܟ݂ܰܣܰܝ ܪܺܫܶܗ<EOS>ܡܰܒ݂ܗܶܬ݂ ܪܺܫܶܗ <EOS>ܘܟ݂ܽܠ ܐܰܢ̱ܬ݁ܬ݂ܳܐ ܕ݁ܰܡܨܰܠܝܳܐ ܐܰܘ ܡܶܬ݂ܢܰܒ݁ܝܳܐ <EOS> ܟ݁ܰܕ݂ ܓ݁ܠܶܐ<EOS>ܪܺܫܳܗ ܡܰܒ݂ܗܬ݂ܳܐ ܪܺܫܳܗ <EOS> ܫܰܘܝܳܐ ܗ̱ܝ ܓ݁ܶܝܪ ܥܰܡ ܗܳܝ ܕ݁ܰܓ݂ܪܺܝܥ ܪܺܫܳܗ <EOS>ܐܶܢ ܓ݁ܶܝܪ ܠܳܐ ܡܶܬ݂ܟ݁ܰܣܝܳܐ ܐܰܢ̱ܬ݁ܬ݂ܳܐ <EOS> ܐܳܦ݂ ܬ݁ܶܣܬ݁ܰܦ݁ܰܪ <EOS> ܐܶܢ<EOS>ܕ݁ܶܝܢ ܡܫܰܟ݁ܰܪ ܗ̱ܽܘ ܠܰܐܢ̱ܬ݁ܬ݂ܳܐ ܠܡܶܣܬ݁ܰܦ݁ܳܪܽܘ ܐܰܘ ܠܡܶܓ݂ܪܰܥ <EOS> ܬ݁ܶܬ݂ܟ݁ܰܣܶܐ <EOS>ܓ݁ܰܒ݂ܪܳܐ ܓ݁ܶܝܪ ܠܳܐ ܚܰܝܳܒ݂ ܕ݁ܰܢܟ݂ܰܣܶܐ ܪܺܫܶܗ ܡܶܛܽܠ<EOS>ܕ݁ܰܕ݂ܡܽܘܬ݂ܳܐ ܗܽܘ ܘܬ݂ܶܫܒ݁ܽܘܚܬ݁ܳܐ ܕ݁ܰܐܠܳܗܳܐ <EOS> ܐܰܢ̱ܬ݁ܬ݂ܳܐ ܕ݁ܶܝܢ ܬ݁ܶܫܒ݁ܽܘܚܬ݁ܳܐ ܗ̱ܝ<EOS>ܕ݁ܓ݂ܰܒ݂ܪܳܐ <EOS>ܠܳܐ ܓ݁ܶܝܪ ܐܺܝܬ݂ܰܘܗ̱ܝ ܓ݁ܰܒ݂ܪܳܐ ܡܶܢ ܐܰܢ̱ܬ݁ܬ݂ܳܐ ܐܶܠܳܐ<EOS>ܐܰܢ̱ܬ݁ܬ݂ܳܐ ܡܶܢ ܓ݁ܰܒ݂ܪܳܐ <EOS>ܘܳܐܦ݂ܠܳܐ ܓ݁ܶܝܪ ܓ݁ܰܒ݂ܪܳܐ ܐܶܬ݂ܒ݁ܪܺܝ ܡܶܛܽܠ ܐܰܢ̱ܬ݁ܬ݂ܳܐ ܐܶܠܳܐ<EOS>ܐܰܢ̱ܬ݁ܬ݂ܳܐ ܡܶܛܽܠ ܓ݁ܰܒ݂ܪܳܐ <EOS>ܡܶܛܽܠ ܗܳܢܳܐ ܚܰܝܳܒ݂ܳܐ ܐܰܢ̱ܬ݁ܬ݂ܳܐ ܕ݁ܫܽܘܠܛܳܢܳܐ ܢܶܗܘܶܐ ܥܰܠ<EOS>ܪܺܫܳܗ ܇ ܡܶܛܽܠ ܡܰܠܰܐܟ݂ܶܐ̈ <EOS>ܒ݁ܪܰܡ ܕ݁ܶܝܢ ܠܳܐ ܓ݁ܰܒ݂ܪܳܐ ܠܒ݂ܰܪ ܡܶܢ ܐܰܢ̱ܬ݁ܬ݂ܳܐ ܐܳܦ݂ܠܳܐ<EOS>ܐܰܢ̱ܬ݁ܬ݂ܳܐ ܠܒ݂ܰܪ ܡܶܢ ܓ݁ܰܒ݂ܪܳܐ <EOS> ܒ݁ܡܳܪܰܢ <EOS>ܐܰܝܟ݁ܰܢܳܐ ܓ݁ܶܝܪ ܕ݁ܰܐܢ̱ܬ݁ܬ݂ܳܐ ܡܶܢ ܓ݁ܰܒ݂ܪܳܐ ܗܳܟ݂ܰܢܳܐ ܐܳܦ݂<EOS>ܓ݁ܰܒ݂ܪܳܐ ܒ݁ܝܰܕ݂ ܐܰܢ̱ܬ݁ܬ݂ܳܐ <EOS> ܟ݁ܽܠܡܶܕ݁ܶܡ ܕ݁ܶܝܢ ܡܶܢ ܐܰܠܳܗܳܐ ܗܽܘ <EOS>ܕ݁ܽܘܢܘ ܒ݁ܰܝܢܰܝܟ݁ܽܘܢ ܠܢܰܦ݂ܫܟ݂ܽܘܢ <EOS> ܝܳܐܶܐ ܠܰܐܢ̱ܬ݁ܬ݂ܳܐ ܕ݁ܟ݂ܰܕ݂<EOS>ܓ݁ܠܶܐ ܪܺܫܳܗ ܬ݁ܨܰܠܶܐ ܠܰܐܠܳܗܳܐ<EOS>ܐܳܦ݂ܠܳܐ ܗܽܘ ܟ݁ܝܳܢܳܐ ܡܰܠܶܦ݂ ܠܟ݂ܽܘܢ ܕ݁ܓ݂ܰܒ݂ܪܳܐ ܡܳܐ ܕ݁ܩܳܐܶܡ<EOS>ܣܰܥܪܶܗ ܇ ܨܰܥܪܳܐ ܗܽܘ ܠܶܗ <EOS>ܘܰܐܢ̱ܬ݁ܬ݂ܳܐ ܡܳܐ ܕ݁ܰܡܪܰܒ݁ܰܝ ܣܰܥܪܳܗ ܬ݁ܶܫܒ݁ܽܘܚܬ݁ܳܐ ܗ̱ܝ ܠܳܗ ܇<EOS>ܡܶܛܽܠ ܕ݁ܣܰܥܪܳܗ ܚܠܳܦ݂ ܬ݁ܰܟ݂ܣܺܝܬ݂ܳܐ ܗܽܘ ܐܶܬ݂ܺܝܗܶܒ݂ ܠܳܗ <EOS>ܐܶܢ ܐ̱ܢܳܫ ܕ݁ܶܝܢ ܡܶܬ݂ܚܪܶܐ ܥܰܠ ܗܳܠܶܝܢ ܠܰܢ ܠܰܝܬ݁ ܥܝܳܕ݂ܳܐ<EOS>ܐܰܝܟ݂ ܗܳܢܳܐ ܇ ܘܠܳܐ ܠܥܺܕ̱݁ܬ݁ܶܗ ܕ݁ܰܐܠܳܗܳܐ <EOS>ܗܳܕ݂ܶܐ ܕ݁ܶܝܢ ܕ݁ܰܡܦ݂ܰܩܶܕ݂ ܐ̱ܢܳܐ ܠܳܐ ܐܰܝܟ݂ ܡܫܰܒ݁ܰܚ ܐ̱ܢܳܐ<EOS>ܠܟ݂ܽܘܢ <EOS> ܡܶܛܽܠ ܕ݁ܠܳܐ ܗ̱ܘܳܐ ܠܰܩܕ݂ܳܡܰܝܟ݁ܽܘܢ ܐܶܬ݂ܰܝܬ݁ܽܘܢ ܐܶܠܳܐ ܠܰܒ݂ܨܺܝܪܽܘܬ݂ܳܐ ܗܽܘ<EOS>ܢܚܶܬ݁ܬ݁ܽܘܢ <EOS>ܠܽܘܩܕ݂ܰܡ ܓ݁ܶܝܪ ܡܳܐ ܕ݁ܡܶܬ݂ܟ݁ܰܢܫܺܝܢ ܐܢ̱ܬ݁ܽܘܢ ܒ݁ܥܺܕ̱݁ܬ݁ܳܐ<EOS>ܦ݁ܳܠܰܓ݂ܘܳܬ݂ܳܐ̈ ܫܳܡܰܥ ܐ̱ܢܳܐ ܕ݁ܺܐܝܬ݂ ܒ݁ܰܝܢܳܬ݂ܟ݂ܽܘܢ <EOS> ܘܡܶܕ݁ܶܡ ܡܶܕ݁ܶܡ ܡܗܰܝܡܶܢ ܐ̱ܢܳܐ<EOS><EOS>ܥܬ݂ܺܝܕ݂ܺܝܢ ܐܶܢܽܘܢ ܓ݁ܶܝܪ ܐܳܦ݂ ܚܶܪܝܳܢܶܐ̈ ܕ݁ܢܶܗܘܽܘܢ<EOS>ܒ݁ܰܝܢܳܬ݂ܟ݂ܽܘܢ ܕ݁ܰܐܝܠܶܝܢ ܕ݁ܰܒ݂ܩܶܝܢ ܒ݁ܟ݂ܽܘܢ ܢܶܬ݂ܝܰܕ݂ܥܽܘܢ <EOS>ܡܳܐ ܗܳܟ݂ܺܝܠ ܕ݁ܡܶܬ݂ܟ݁ܰܢܫܺܝܢ ܐܢ̱ܬ݁ܽܘܢ ܠܰܘ ܐܰܝܟ݂ ܕ݁ܙܳܕ݂ܶܩ<EOS>ܠܝܰܘܡܶܗ ܕ݁ܡܳܪܰܢ <EOS> ܐܳܟ݂ܠܺܝܢ ܐܢ̱ܬ݁ܽܘܢ ܘܫܳܬ݂ܶܝܢ <EOS>ܐܶܠܳܐ ܐ̱ܢܳܫ ܐ̱ܢܳܫ ܚܫܳܡܺܝܬ݂ܶܗ ܩܳܕ݂ܶܡ ܐܳܟ݂ܶܠ ܠܳܗ <EOS> ܘܗܳܘܶܐ ܚܰܕ݂<EOS>ܟ݁ܦ݂ܶܢ <EOS> ܘܚܰܕ݂ ܪܘܶܐ <EOS>ܕ݁ܰܠܡܳܐ ܒ݁ܳܬ݁ܶܐ̈ ܠܰܝܬ݁ ܠܟ݂ܽܘܢ ܕ݁ܬ݂ܶܐܟ݂ܠܽܘܢ ܘܬ݂ܶܫܬ݁ܽܘܢ ܐܰܘ<EOS>ܒ݁ܥܺܕ̱݁ܬ݁ܶܗ ܕ݁ܰܐܠܳܗܳܐ ܒ݁ܳܣܶܝܢ ܐܢ̱ܬ݁ܽܘܢ ܇ ܘܡܰܒ݂ܗܬ݂ܺܝܢ ܐܢ̱ܬ݁ܽܘܢ ܠܰܐܝܠܶܝܢ ܕ݁ܠܰܝܬ݁<EOS>ܠܗܽܘܢ <EOS> ܡܳܢܳܐ ܐܺܡܰܪ ܠܟ݂ܽܘܢ ܐܶܫܰܒ݁ܰܚܟ݂ܽܘܢ ܒ݁ܗܳܕ݂ܶܐ ܠܳܐ ܡܫܰܒ݁ܰܚ ܐ̱ܢܳܐ <EOS>ܐܶܢܳܐ ܓ݁ܶܝܪ ܩܰܒ݁ܠܶܬ݂ ܡܶܢ ܡܳܪܰܢ ܗܰܘ ܡܶܕ݁ܶܡ ܕ݁ܰܐܫܠܡܶܬ݂<EOS>ܠܟ݂ܽܘܢ <EOS> ܕ݁ܡܳܪܰܢ ܝܶܫܽܘܥ <EOS> ܒ݁ܗܰܘ ܠܺܠܝܳܐ ܕ݁ܡܶܫܬ݁ܠܶܡ ܗ̱ܘܳܐ ܢܣܰܒ݂ ܗ̱ܘܳܐ ܠܰܚܡܳܐ<EOS>܁<EOS>ܘܒ݂ܰܪܶܟ݂ ܘܰܩܨܳܐ <EOS> ܘܶܐܡܰܪ <EOS> ܣܰܒ݂ܘ <EOS> ܐܰܟ݂ܽܘܠܘ <EOS> ܗܳܢܰܘ ܦ݁ܰܓ݂ܪܝ<EOS>܁ ܕ݁ܥܰܠ ܐܰܦ݁ܰܝܟ݁ܽܘܢ̈ ܡܶܬ݂ܩܨܶܐ <EOS> ܗܳܟ݂ܰܢܳܐ ܗܘܰܝܬ݁ܽܘܢ ܥܳܒ݂ܕ݁ܺܝܢ ܠܕ݂ܽܘܟ݂ܪܳܢܝ <EOS>ܗܳܟ݂ܰܢܳܐ ܡܶܢ ܒ݁ܳܬ݂ܰܪ ܕ݁ܰܐܚܫܶܡܘ ܐܳܦ݂ ܟ݁ܳܣܳܐ ܝܰܗ̱ܒ݂ <EOS> ܘܶܐܡܰܪ<EOS><EOS> ܗܳܢܳܐ ܟ݁ܳܣܳܐ ܐܺܝܬ݂ܰܘܗ̱ܝ ܕ݁ܺܝܰܬ݂ܺܩܺܐ ܚܕ݂ܰܬ݂ܳܐ ܒ݁ܕ݂ܶܡܝ <EOS> ܗܳܟ݂ܰܢܳܐ ܗܘܰܝܬ݁ܽܘܢ<EOS>ܥܳܒ݂ܕ݁ܺܝܢ ܇ ܟ݁ܽܠ ܐܶܡܰܬ݂ܝ ܕ݁ܫܳܬ݂ܶܝܢ ܐܢ̱ܬ݁ܽܘܢ <EOS> ܠܕ݂ܽܘܟ݂ܪܳܢܝ <EOS>ܟ݁ܽܠ ܐܶܡܰܬ݂ܝ ܓ݁ܶܝܪ ܕ݁ܳܐܟ݂ܠܺܝܢ ܐܢ̱ܬ݁ܽܘܢ ܠܰܚܡܳܐ ܗܳܢܳܐ ܁<EOS>ܘܫܳܬ݂ܶܝܢ ܐܢ̱ܬ݁ܽܘܢ ܟ݁ܳܣܳܐ ܗܳܢܳܐ ܡܰܘܬ݁ܶܗ ܗ̱ܽܘ ܕ݁ܡܳܪܰܢ ܡܰܥ̱ܗܕ݁ܺܝܢ ܐܢ̱ܬ݁ܽܘܢ <EOS>ܥܕ݂ܰܡܳܐ ܠܡܶܐܬ݂ܺܝܬ݂ܶܗ <EOS>ܐܰܝܢܳܐ ܗܳܟ݂ܺܝܠ ܕ݁ܳܐܟ݂ܶܠ ܡܶܢ ܠܰܚܡܶܗ ܕ݁ܡܳܪܝܳܐ ܁ ܘܫܳܬ݂ܶܐ ܡܶܢ<EOS>ܟ݁ܳܣܶܗ <EOS> ܘܠܳܐ ܫܳܘܶܐ ܠܶܗ ܡܚܰܝܰܒ݂ ܗ̱ܽܘ ܠܰܕ݂ܡܶܗ ܕ݁ܡܳܪܝܳܐ ܘܰܠܦ݂ܰܓ݂ܪܶܗ <EOS>ܡܶܛܽܠ ܗܳܢܳܐ ܢܶܗܘܶܐ ܐ̱ܢܳܫ ܒ݁ܳܩܶܐ ܢܰܦ݂ܫܶܗ ܘܗܳܝܕ݁ܶܝܢ ܐܳܟ݂ܶܠ<EOS>ܡܶܢ ܠܰܚܡܳܐ ܗܳܢܳܐ <EOS> ܘܫܳܬ݂ܶܐ ܡܶܢ ܟ݁ܳܣܳܐ ܗܳܢܳܐ <EOS>ܡܰܢ ܕ݁ܳܐܟ݂ܶܠ ܓ݁ܶܝܪ ܘܫܳܬ݂ܶܐ ܡܶܢܶܗ ܟ݁ܰܕ݂ ܠܳܐ ܫܳܘܶܐ ܚܽܘܝܳܒ݂ܳܐ<EOS>ܗ̱ܘ ܠܢܰܦ݂ܫܶܗ ܐܳܟ݂ܶܠ ܘܫܳܬ݂ܶܐ ܇ ܕ݁ܠܳܐ ܦ݁ܪܰܫ ܦ݁ܰܓ݂ܪܶܗ ܕ݁ܡܳܪܝܳܐ <EOS>ܡܶܛܽܠ ܗܳܢܳܐ ܣܰܓ݁ܺܝܐܝܺܢ̈ ܒ݁ܟ݂ܽܘܢ ܡܰܪܥܶܐ̈ ܘܰܟ݂ܪܺܝܗܶܐ̈<EOS>ܘܣܰܓ݁ܺܝܶܐܐ̈ ܕ݁ܕ݂ܳܡܟ݁ܺܝ<EOS>ܐܶܠܽܘ ܓ݁ܶܝܪ ܢܰܦ݂ܫܰܢ ܕ݁ܳܝܢܺܝܢ ܗ̱ܘܰܝܢ ܠܳܐ ܡܶܬ݁ܕ݂ܺܝܢܺܝܢ<EOS>ܗ̱ܘܰܝܢ <EOS>ܟ݁ܰܕ݂ ܡܶܬ݁ܕ݂ܺܝܢܺܝܢܰܢ ܕ݁ܶܝܢ ܡܶܢ ܡܳܪܰܢ ܡܶܬ݂ܪܕ݂ܳܝܽܘ<EOS>ܡܶܬ݂ܪܕ݂ܶܝܢܰܢ ܇ ܕ݁ܠܳܐ ܥܰܡ ܥܳܠܡܳܐ ܢܶܬ݂ܚܰܝܰܒ݂<EOS>ܡܶܟ݁ܺܝܠ ܐܰܚܰܝ̈ ܐܶܡܰܬ݂ܝ ܕ݁ܡܶܬ݂ܟ݁ܰܢܫܺܝܢ ܐܢ̱ܬ݁ܽܘܢ ܠܡܶܐܟ݂ܰܠ<EOS>ܗܘܰܝܬ݁ܽܘܢ ܡܩܰܘܶܝܢ ܚܰܕ݂ ܠܚܰܕ݂ <EOS>ܡܰܢ ܕ݁ܶܝܢ ܕ݁ܰܟ݂ܦ݂ܶܢ ܁ ܒ݁ܒ݂ܰܝܬ݁ܶܗ ܢܶܠܥܰܣ ܕ݁ܠܳܐ<EOS>ܠܚܰܝܳܒ݂ܽܘܬ݂ܳܐ ܬ݁ܶܗܘܽܘܢ ܡܶܬ݂ܟ݁ܰܢܫܺܝܢ <EOS> ܥܰܠ ܫܰܪܟ݁ܳܐ ܕ݁ܶܝܢ <EOS> ܡܳܐ ܕ݁ܶܐܬ݂ܺܝܬ݂<EOS>ܐܶܦ݁ܰܩܶܕ݂ܟ݂ܽܘܢ<EOS>ܥܰܠ ܪܽܘܚܳܢܝܳܬ݂ܳܐ̈ ܕ݁ܶܝܢ ܐܰܚܰܝ̈ ܨܳܒ݂ܶܐ ܐ̱ܢܳܐ ܕ݁ܬ݂ܶܕ݁ܥܽܘܢ<EOS>܁<EOS>ܕ݁ܚܰܢܦ݂ܶܐ̈ ܗ̱ܘܰܝܬ݁ܽܘܢ ܇ ܘܠܰܦ݂ܬ݂ܰܟ݂ܪܶܐ̈ ܐܰܝܠܶܝܢ ܕ݁ܠܰܝܬ݁ ܠܗܽܘܢ<EOS>ܩܳܠܳܐ ܁ ܕ݁ܠܳܐ ܦ݁ܽܘܪܫܳܢ ܡܶܬ݁ܕ݁ܰܒ݂ܪܺܝܢ ܗ̱ܘܰܝܬ݁ܽܘܢ <EOS>ܡܶܛܽܠ ܗܳܢܳܐ ܡܰܘܕ݁ܰܥ ܐ̱ܢܳܐ ܠܟ݂ܽܘܢ ܕ݁ܠܰܝܬ݁ ܐ̱ܢܳܫ ܕ݁ܰܒ݂ܪܽܘܚܳܐ<EOS>ܕ݁ܰܐܠܳܗܳܐ ܡܡܰܠܶܠ ܇ ܘܳܐܡܰܪ ܕ݁ܰܚܪܶܡ ܗ̱ܽܘ ܝܶܫܽܘܥ <EOS> ܘܳܐܦ݂ܠܳܐ ܐ̱ܢܳܫ ܡܶܫܟ݁ܰܚ ܠܡܺܐܡܰܪ<EOS>ܕ݁ܡܳܪܝܳܐ ܗܽܘ ܝܶܫܽܘܥ ܇ ܐܶܠܳܐ ܐܶܢ ܒ݁ܪܽܘܚܳܐ ܕ݁ܩܽܘܕ݂ܫܳܐ <EOS>ܦ݁ܽܘܠܳܓ݂ܶܐ̈ ܕ݁ܶܝܢ ܕ݁ܡܰܘܗܒ݂ܳܬ݂ܳܐ̈ ܐܺܝܬ݂ܰܝܗܽܘܢ <EOS> ܐܶܠܳܐ ܚܕ݂ܳܐ<EOS>ܗ̱ܝ ܪܽܘܚܳܐ <EOS>ܘܦ݂ܽܘܠܳܓ݂ܶܐ̈ ܕ݁ܬ݂ܶܫܡܫܳܬ݂ܳܐ̈ ܐܺܝܬ݂ܰܝܗܽܘܢ <EOS> ܐܶܠܳܐ ܚܰܕ݂ ܗ̱ܽܘ<EOS>ܡܳܪܝܳܐ <EOS>ܘܦ݂ܽܘܠܳܓ݂ܶܐ̈ ܕ݁ܚܰܝܠܰܘܳܬ݂ܳܐ̈ ܐܺܝܬ݂ <EOS> ܐܶܠܳܐ ܚܰܕ݂ ܗ̱ܽܘ ܐܰܠܳܗܳܐ <EOS>ܕ݁ܡܰܥܒ݁ܶܕ݂ ܟ݁ܽܠ ܒ݁ܟ݂ܽܠܢܳܫ <EOS>ܠܐ̱ܢܳܫ ܐ̱ܢܳܫ ܕ݁ܶܝܢ ܡܶܬ݂ܺܝܗܶܒ݂ ܠܶܗ ܓ݁ܶܠܝܳܢܳܐ ܕ݁ܪܽܘܚܳܐ <EOS>ܐܰܝܟ݂ ܕ݁ܥܳܕ݂ܪܳܐ ܠܶܗ <EOS>ܐܺܝܬ݂ ܕ݁ܺܝܗܺܝܒ݂ܳܐ ܠܶܗ ܒ݁ܪܽܘܚܳܐ ܡܶܠܬ݂ܳܐ ܕ݁ܚܶܟ݂ܡܬ݂ܳܐ <EOS>ܠܰܐ̱ܚܪܺܢܳܐ ܕ݁ܶܝܢ ܡܶܠܬ݂ܳܐ ܕ݁ܺܝܕ݂ܰܥܬ݂ܳܐ <EOS> ܒ݁ܳܗ ܒ݁ܪܽܘܚܳܐ <EOS>ܠܰܐ̱ܚܪܺܢܳܐ ܗܰܝܡܳܢܽܘܬ݂ܳܐ <EOS> ܒ݁ܳܗ ܒ݁ܪܽܘܚܳܐ <EOS> ܠܰܐ̱ܚܪܺܢܳܐ<EOS>ܡܰܘܗܒ݂ܳܬ݂ܳܐ̈ ܕ݁ܳܐܣܝܽܘܬ݂ܳܐ <EOS> ܒ݁ܳܗ ܒ݁ܪܽܘܚܳܐ <EOS>ܠܰܐ̱ܚܪܺܢܳܐ ܕ݁ܶܝܢ ܚܰܝܠܶܐ̈ <EOS> ܠܰܐ̱ܚܪܺܢܳܐ ܕ݁ܶܝܢ ܢܒ݂ܺܝܽܘܬ݂ܳܐ <EOS>ܠܰܐ̱ܚܪܺܢܳܐ ܕ݁ܶܝܢ ܦ݁ܳܪܽܘܫܽܘܬ݂ܳܐ ܕ݁ܪܽܘܚܶܐ̈ <EOS> ܠܰܐ̱ܚܪܺܢܳܐ ܕ݁ܶܝܢ ܙܢܰܝܳܐ̈ ܕ݁ܠܶܫܳܢܶܐ̈ <EOS>ܠܰܐ̱ܚܪܺܢܳܐ ܕ݁ܶܝܢ ܦ݁ܽܘܫܳܩܳܐ ܕ݁ܠܶܫܳܢܶܐ̈ <EOS>ܟ݁ܽܠܗܶܝܢ ܕ݁ܶܝܢ ܗܳܠܶܝܢ ܚܕ݂ܳܐ ܗ̱ܝ ܪܽܘܚܳܐ ܣܳܥܪܳܐ <EOS> ܘܰܡܦ݂ܰܠܓ݂ܳܐ<EOS>ܠܟ݂ܽܠܢܳܫ ܐܰܝܟ݂ ܕ݁ܗܺܝ ܨܳܒ݂ܝܳܐ <EOS>ܐܰܟ݂ܙܢܳܐ ܓ݁ܶܝܪ ܕ݁ܦ݂ܰܓ݂ܪܳܐ ܚܰܕ݂ ܗ̱ܽܘ ܇ ܘܺܐܝܬ݂ ܒ݁ܶܗ ܗܰܕ݁ܳܡܶܐ̈<EOS>ܣܰܓ݁ܺܝܶܐܐ̈ <EOS> ܟ݁ܽܠܗܽܘܢ ܕ݁ܶܝܢ ܗܰܕ݁ܳܡܶܐ̈ ܕ݁ܦ݂ܰܓ݂ܪܳܐ <EOS> ܟ݁ܰܕ݂ ܣܰܓ݁ܺܝܶܐܐ̈ <EOS>ܐܺܝܬ݂ܰܝܗܽܘܢ ܚܰܕ݂ ܐܶܢܽܘܢ ܦ݁ܓ݂ܰܪ ܗܳܟ݂ܰܢܳܐ ܐܳܦ݂ ܡܫܺܝܚܳܐ <EOS>ܐܳܦ݂ ܚܢܰܢ ܓ݁ܶܝܪ ܟ݁ܽܠܰܢ ܒ݁ܰܚܕ݂ܳܐ ܪܽܘܚ ܠܚܰܕ݂ ܦ݁ܓ݂ܰܪ ܥܡܰܕ݂ܢ ܇<EOS>ܐܶܢ ܝܺܗܽܘܕ݂ܳܝܶܐ̈ <EOS> ܘܶܐܢ ܐܰܪܡܳܝܶܐ̈ ܇ ܘܶܐܢ ܥܰܒ݂ܕ݁ܶܐ̈ <EOS> ܘܶܐܢ ܒ݁ܢܰܝ̈ ܚܺܐܪܶܐ̈ <EOS>ܘܟ݂ܽܠܰܢ ܚܕ݂ܳܐ ܪܽܘܚܳܐ ܐܶܫܬ݁ܺܝܢ <EOS>ܐܳܦ݂ ܦ݁ܰܓ݂ܪܳܐ ܓ݁ܶܝܪ ܠܳܐ ܗ̱ܘܳܐ ܚܰܕ݂ ܗܰܕ݁ܳܡ <EOS> ܐܶܠܳܐ ܣܰܓ݁ܺܝܶܐܐ̈<EOS><EOS>ܐܶܢ ܬ݁ܺܐܡܰܪ ܓ݁ܶܝܪ ܪܶܓ݂ܠܳܐ ܇ ܕ݁ܡܶܛܽܠ ܕ݁ܠܳܐ ܗܘܺܝܬ݂ ܐܺܝܕ݂ܳܐ <EOS>ܠܳܐ ܗܘܺܝܬ݂ ܡܶܢܶܗ ܡܶܢ ܦ݁ܰܓ݂ܪܳܐ ܠܰܘ ܡܶܛܽܠ ܗܳܕ݂ܶܐ ܠܰܝܬ݁ܶܝܗ ܡܶܢܶܗ ܡܶܢ ܦ݁ܰܓ݂ܪܳܐ<EOS>ܘܶܐܢ ܬ݁ܺܐܡܰܪ ܐܶܕ݂ܢܳܐ ܇ ܥܰܠ ܕ݁ܠܳܐ ܗܘܺܝܬ݂ ܥܰܝܢܳܐ <EOS> ܠܳܐ ܗܘܺܝܬ݂<EOS>ܡܶܢܶܗ ܡܶܢ ܦ݁ܰܓ݂ܪܳܐ ܠܰܘ ܡܶܛܽܠ ܗܳܕ݂ܶܐ ܠܰܝܬ݁ܶܝܗ ܡܶܢܶܗ ܡܶܢ ܦ݁ܰܓ݂ܪܳܐ<EOS>ܐܶܠܽܘ ܓ݁ܶܝܪ ܟ݁ܽܠܶܗ ܦ݁ܰܓ݂ܪܳܐ ܥܰܝܢܶܐ̈ ܗ̱ܘܳܐ ܐܰܝܟ݁ܳܐ ܗ̱ܘܳܬ݂<EOS>ܡܰܫܡܰܥܬ݂ܳܐ <EOS> ܘܶܐܠܽܘ ܟ݁ܽܠܶܗ ܡܰܫܡܰܥܬ݂ܳܐ ܗ̱ܘܳܐ ܐܰܝܟ݁ܰܢܳܐ ܡܪܺܝܚ ܗ̱ܘܳܐ <EOS>ܗܳܫܳܐ ܕ݁ܶܝܢ ܐܰܠܳܗܳܐ ܣܳܡ ܟ݁ܽܠ ܚܰܕ݂ ܚܰܕ݂ ܡܶܢ ܗܰܕ݁ܳܡܶܐ̈<EOS>ܒ݁ܦ݂ܰܓ݂ܪܳܐ ܐܰܝܟ݁ܰܢܳܐ ܕ݁ܗܽܘ ܨܒ݂ܳܐ <EOS>ܐܶܠܽܘ ܕ݁ܶܝܢ ܟ݁ܽܠܗܽܘܢ ܚܰܕ݂ ܗ̱ܘܰܘ ܗܰܕ݁ܳܡܳܐ ܐܰܝܟ݁ܳܐ ܗ̱ܘܳܐ<EOS>ܦ݁ܰܓ݂ܪܳܐ <EOS>ܗܳܫܳܐ ܕ݁ܶܝܢ ܗܰܕ݁ܳܡܶܐ̈ ܐܺܝܬ݂ܰܝܗܽܘܢ ܣܰܓ݁ܺܝܶܐܐ̈ ܚܰܕ݂ ܗ̱ܽܘ<EOS>ܕ݁ܶܝܢ ܦ݁ܰܓ݂ܪܳܐ <EOS>ܠܳܐ ܡܶܫܟ݁ܚܳܐ ܥܰܝܢܳܐ ܕ݁ܬ݂ܺܐܡܰܪ ܠܺܐܝܕ݂ܳܐ <EOS> ܕ݁ܠܳܐ ܡܶܬ݂ܒ݁ܰܥܝܳܐ<EOS>ܐܰܢ̱ܬ݁ܝ ܠܺܝ <EOS> ܐܳܦ݂ܠܳܐ ܪܺܫܳܐ ܡܶܫܟ݁ܰܚ ܕ݁ܢܺܐܡܰܪ ܠܪܶܓ݂ܠܶܐ̈ <EOS> ܕ݁ܠܳܐ ܡܶܬ݂ܒ݁ܰܥܝܳܢ̈<EOS>ܐܢ̱ܬ݁ܶܝܢ ܠܺܝ <EOS>ܐܶܠܳܐ ܝܰܬ݁ܺܝܪܳܐܝܺܬ݂ ܐܰܝܠܶܝܢ ܗܰܕ݁ܳܡܶܐ̈ ܕ݁ܡܶܣܬ݁ܰܒ݂ܪܺܝܢ<EOS>ܕ݁ܰܡܚܺܝܠܺܝܢ ܥܠܰܝܗܽܘܢ ܗ̱ܽܘ ܣܽܘܢܩܳܢܳܐ <EOS>ܘܰܐܝܠܶܝܢ ܕ݁ܣܳܒ݂ܪܺܝܢܰܢ ܕ݁ܰܡܨܰܥܪܺܝܢ ܐܶܢܽܘܢ ܒ݁ܦ݂ܰܓ݂ܪܳܐ<EOS>ܠܗܳܠܶܝܢ ܐܺܝܩܳܪܳܐ ܝܰܬ݁ܺܝܪܳܐ ܡܰܣܓ݁ܶܝܢܰܢ <EOS> ܘܰܐܝܠܶܝܢ ܕ݁ܰܕ݂ܢܽܘܟ݁ܳܦ݂ܳܐ ܐܶܢܽܘܢ<EOS>ܐܶܣܟ݁ܺܡܳܐ ܝܰܬ݁ܺܝܪܳܐ ܥܳܒ݂ܕ݁ܺܝܢܰܢ ܠܗܽܘܢ <EOS>ܐܰܝܠܶܝܢ ܕ݁ܶܝܢ ܗܰܕ݁ܳܡܶܐ̈ ܕ݁ܺܐܝܬ݂ ܒ݁ܰܢ ܕ݁ܰܡܝܰܩܪܺܝܢ ܠܳܐ<EOS>ܡܶܬ݂ܒ݁ܥܶܐ ܠܗܽܘܢ ܐܺܝܩܳܪܳܐ <EOS> ܐܰܠܳܗܳܐ ܓ݁ܶܝܪ ܡܰܙܓ݂ܶܗ ܠܦ݂ܰܓ݂ܪܳܐ <EOS> ܘܝܰܗ̱ܒ݂ ܐܺܝܩܳܪܳܐ<EOS>ܝܰܬ݁ܺܝܪܳܐ ܠܗܰܕ݁ܳܡܳܐ ܐܰܝܢܳܐ ܕ݁ܰܙܥܽܘܪ<EOS>ܕ݁ܠܳܐ ܬ݁ܶܗܘܶܐ ܦ݁ܳܠܓ݁ܽܘܬ݂ܳܐ ܒ݁ܦ݂ܰܓ݂ܪܳܐ ܇ ܐܶܠܳܐ ܟ݁ܽܠܗܽܘܢ<EOS>ܗܰܕ݁ܳܡܶܐ̈ ܫܰܘܝܳܐܝܺܬ݂ ܁ ܚܰܕ݂ ܥܰܠ ܚܰܕ݂ ܢܶܗܘܽܘܢ ܝܳܨܦ݁ܺܝܢ <EOS>ܕ݁ܶܐܡܰܬ݂ܝ ܕ݁ܚܰܕ݂ ܗܰܕ݁ܳܡ ܢܶܗܘܶܐ ܟ݁ܳܐܶܒ݂ ܟ݁ܽܠܗܽܘܢ ܢܶܗܘܽܘܢ<EOS>ܚܳܫܺܝܢ <EOS> ܘܶܐܢ ܡܶܫܬ݁ܰܒ݁ܰܚ ܚܰܕ݂ ܗܰܕ݁ܳܡ ܟ݁ܽܠܗܽܘܢ ܗܰܕ݁ܳܡܶܐ̈ ܢܶܗܘܽܘܢ ܡܶܫܬ݁ܰܒ݁ܚܺܝܢ<EOS><EOS>ܐܰܢ̱ܬ݁ܽܘܢ ܕ݁ܶܝܢ ܦ݁ܰܓ݂ܪܶܗ ܐܰܢ̱ܬ݁ܽܘܢ ܕ݁ܰܡܫܺܝܚܳܐ <EOS> ܘܗܰܕ݁ܳܡܶܐ̈<EOS>ܒ݁ܕ݂ܽܘܟ݁ܰܬ݂ܟ݂ܽܘܢ <EOS>ܣܳܡ ܓ݁ܶܝܪ ܐܰܠܳܗܳܐ ܒ݁ܥܺܕ̱݁ܬ݁ܶܗ ܠܽܘܩܕ݂ܰܡ ܫܠܺܝܚܶܐ̈ <EOS>ܒ݁ܳܬ݂ܰܪܗܽܘܢ ܢܒ݂ܺܝܶܐ̈ <EOS> ܒ݁ܳܬ݂ܰܪܗܽܘܢ ܡܰܠܦ݂ܳܢܶܐ̈ <EOS> ܒ݁ܳܬ݂ܰܪܗܽܘܢ ܥܳܒ݂ܕ݁ܰܝ̈ ܚܰܝܠܶܐ̈ <EOS>ܒ݁ܳܬ݂ܰܪܗܽܘܢ ܡܰܘܗܒ݂ܳܬ݂ܳܐ̈ ܕ݁ܳܐܣܝܽܘܬ݂ܳܐ <EOS> ܘܰܡܥܰܕ݁ܪܳܢܶܐ̈ ܘܰܡܕ݂ܰܒ݁ܪܳܢܶܐ̈ <EOS> ܘܰܙܢܰܝܳܐ̈<EOS>ܕ݁ܠܶܫܳܢܶܐ̈ <EOS>ܕ݁ܰܠܡܳܐ ܟ݁ܽܠܗܽܘܢ ܫܠܺܝܚܶܐ̈ ܕ݁ܰܠܡܳܐ ܟ݁ܽܠܗܽܘܢ ܢܒ݂ܺܝܶܐ̈ ܠܡܳܐ<EOS>ܟ݁ܽܠܗܽܘܢ ܡܰܠܦ݂ܳܢܶܐ̈ ܠܡܳܐ ܟ݁ܽܠܗܽܘܢ ܣܳܥܪܰܝ̈ ܚܰܝܠܶܐ̈<EOS>ܠܡܳܐ ܠܟ݂ܽܠܗܽܘܢ ܐܺܝܬ݂ ܠܗܽܘܢ ܡܰܘܗܒ݂ܳܬ݂ܳܐ̈ ܕ݁ܳܐܣܝܽܘܬ݂ܳܐ ܠܡܳܐ<EOS>ܟ݁ܽܠܗܽܘܢ ܒ݁ܠܶܫܳܢܶܐ̈ ܡܡܰܠܠܺܝܢ ܐܰܘ ܕ݁ܰܠܡܳܐ ܟ݁ܽܠܗܽܘܢ ܡܦ݂ܰܫܩܺܝܢ<EOS>ܐܶܢ ܕ݁ܶܝܢ ܛܳܢܺܝܢ ܐܢ̱ܬ݁ܽܘܢ ܒ݁ܡܰܘܗܒ݂ܳܬ݂ܳܐ̈ ܪܰܘܪܒ݂ܳܬ݂ܳܐ̈<EOS>ܐܶܢܳܐ ܬ݁ܽܘܒ݂ ܐܶܚܰܘܶܝܟ݂ܽܘܢ ܐܽܘܪܚܳܐ ܕ݁ܰܡܝܰܬ݁ܪܳܐ <EOS>ܐܶܢ ܒ݁ܟ݂ܽܠ ܠܶܫܳܢ ܕ݁ܰܒ݂ܢܰܝܢܳܫܳܐ̈ ܐܶܡܰܠܶܠ ܘܒ݂ܰܕ݂ܡܰܠܰܐܟ݂ܶܐ̈ ܇<EOS>ܘܚܽܘܒ݁ܳܐ ܠܳܐ ܢܶܗܘܶܐ ܒ݁ܺܝ ܗܘܺܝܬ݂ ܠܺܝ ܢܚܳܫܳܐ ܕ݁ܙܳܐܶܡ ܐܰܘ ܨܺܨܠܳܐ ܕ݁ܝܳܗܶܒ݂ ܩܳܠܳܐ<EOS><EOS>ܘܶܐܢ ܬ݁ܶܗܘܶܐ ܒ݁ܺܝ ܢܒ݂ܺܝܽܘܬ݂ܳܐ ܇ ܘܶܐܕ݁ܰܥ ܐ̱ܪܳܙܶܐ̈ ܟ݁ܽܠܗܽܘܢ<EOS>ܘܟ݂ܽܠܳܗ ܝܺܕ݂ܰܥܬ݂ܳܐ ܇ ܘܶܐܢ ܬ݁ܶܗܘܶܐ ܒ݁ܺܝ ܟ݁ܽܠܳܗ ܗܰܝܡܳܢܽܘܬ݂ܳܐ ܁ ܐܰܝܟ݁ܰܢܳܐ ܕ݁ܛܽܘܪܳܐ<EOS>ܐܶܫܰܢܶܐ ܇ ܘܚܽܘܒ݁ܳܐ ܠܰܝܬ݁ ܒ݁ܺܝ ܠܳܐ ܗ̱ܘܺܝܬ݂ ܡܶܕ݁ܶܡ <EOS>ܘܶܐܢ ܐܰܘܟ݁ܶܠ ܟ݁ܽܠ ܕ݁ܺܐܝܬ݂ ܠܺܝ ܠܡܶܣܟ݁ܺܢܶܐ̈ ܇ ܘܶܐܢ ܐܰܫܠܶܡ<EOS>ܦ݁ܰܓ݂ܪܝ ܕ݁ܢܺܐܩܰܕ݂ ܇ ܘܚܽܘܒ݁ܳܐ ܠܳܐ ܢܶܗܘܶܐ ܒ݁ܺܝ ܡܶܕ݁ܶܡ ܠܳܐ ܝܳܬ݂ܰܪ ܐ̱ܢܳܐ <EOS>ܚܽܘܒ݁ܳܐ ܢܰܓ݁ܺܝܪܳܐ ܗ̱ܝ ܪܽܘܚܶܗ <EOS> ܘܒ݂ܰܣܺܝܡ <EOS> ܚܽܘܒ݁ܳܐ ܠܳܐ ܚܳܣܶܡ <EOS>ܚܽܘܒ݁ܳܐ ܠܳܐ ܡܶܫܬ݁ܓ݂ܶܫ <EOS> ܘܠܳܐ ܡܶܬ݂ܚܬ݂ܰܪ <EOS>ܘܠܳܐ ܣܳܥܰܪ ܕ݁ܒ݂ܶܗܬ݁ܬ݂ܳܐ <EOS> ܘܠܳܐ ܒ݁ܳܥܶܐ ܕ݁ܺܝܠܶܗ <EOS> ܘܠܳܐ<EOS>ܡܶܬ݁ܬ݁ܦ݂ܺܝܪ <EOS> ܘܠܳܐ ܡܶܬ݂ܪܰܥܶܐ ܕ݁ܒ݂ܺܝܫ <EOS>ܠܳܐ ܚܳܕ݂ܶܐ ܒ݁ܥܰܘܠܳܐ ܐܶܠܳܐ ܚܳܕ݂ܶܐ ܒ݁ܩܽܘܫܬ݁ܳܐ <EOS>ܟ݁ܽܠ ܡܶܕ݁ܶܡ ܡܣܰܝܒ݁ܰܪ <EOS> ܟ݁ܽܠܡܶܕ݁ܶܡ ܡܗܰܝܡܶܢ <EOS> ܟ݁ܽܠ ܡܣܰܒ݁ܰܪ <EOS>ܟ݁ܽܠ ܣܳܒ݂ܶܠ <EOS>ܚܽܘܒ݁ܳܐ ܡܶܡܬ݂ܽܘܡ ܠܳܐ ܢܳܦ݂ܶܠ <EOS> ܢܒ݂ܺܝܰܘܳܬ݂ܳܐ̈ ܓ݁ܶܝܪ<EOS>ܢܶܬ݂ܒ݁ܰܛܠܳܢ̈ <EOS> ܘܠܶܫܳܢܶܐ̈ ܢܶܫܬ݁ܰܬ݁ܩܽܘܢ <EOS> ܘܺܝܕ݂ܰܥܬ݂ܳܐ ܬ݁ܶܬ݂ܒ݁ܰܛܰܠ <EOS>ܩܰܠܺܝܠ ܗ̱ܽܘ ܓ݁ܶܝܪ ܡܶܢ ܣܰܓ݁ܺܝ ܝܳܕ݂ܥܺܝܢܰܢ <EOS> ܘܩܰܠܺܝܠ ܡܶܢ ܣܰܓ݁ܺܝ<EOS>ܡܶܬ݂ܢܰܒ݁ܶܝܢܰܢ <EOS>ܐܶܡܰܬ݂ܝ ܕ݁ܶܝܢ ܕ݁ܬ݂ܺܐܬ݂ܶܐ ܓ݁ܡܺܝܪܽܘܬ݂ܳܐ ܗܳܝܕ݁ܶܝܢ ܢܶܬ݂ܒ݁ܰܛܰܠ<EOS>ܗܰܘ ܡܶܕ݁ܶܡ ܕ݁ܩܰܠܺܝܠ ܗ̱ܘܳܐ<EOS>ܟ݁ܰܕ݂ ܝܰܠܽܘܕ݂ܳܐ ܗ̱ܘܺܝܬ݂ ܐܰܝܟ݂ ܝܰܠܽܘܕ݂ܳܐ ܡܡܰܠܶܠ ܗ̱ܘܺܝܬ݂ <EOS>ܘܰܐܝܟ݂ ܝܰܠܽܘܕ݂ܳܐ ܡܶܬ݂ܪܰܥܶܐ ܗ̱ܘܺܝܬ݂ <EOS> ܘܰܐܝܟ݂ ܝܰܠܽܘܕ݂ܳܐ ܡܶܬ݂ܚܰܫܰܒ݂ ܗ̱ܘܺܝܬ݂ <EOS> ܟ݁ܰܕ݂<EOS>ܗܘܺܝܬ݂ ܕ݁ܶܝܢ ܓ݁ܰܒ݂ܪܳܐ ܒ݁ܰܛܠܶܬ݂ ܗܳܠܶܝܢ ܕ݁ܛܰܠܝܽܘܬ݂ܳܐ <EOS>ܗܳܫܳܐ ܐܰܝܟ݂ ܕ݁ܰܒ݂ܡܰܚܙܺܝܬ݂ܳܐ ܚܳܙܶܝܢܰܢ <EOS> ܒ݁ܦ݂ܶܠܶܐܬ݂ܳܐ<EOS>ܗܳܝܕ݁ܶܝܢ ܕ݁ܶܝܢ ܐܰܦ݁ܺܝܢ̈ ܠܽܘܩܒ݂ܰܠ ܐܰܦ݁ܺܝܢ̈ <EOS> ܗܳܫܳܐ ܝܳܕ݂ܰܥ ܐ̱ܢܳܐ ܩܰܠܺܝܠ ܡܶܢ ܣܰܓ݁ܺܝ<EOS>ܗܳܝܕ݁ܶܝܢ ܕ݁ܶܝܢ ܐܶܕ݁ܰܥ ܐܰܝܟ݂ ܡܳܐ ܕ݁ܶܐܬ݂ܝܰܕ݂ܥܶܬ݂ <EOS>ܗܳܠܶܝܢ ܐܶܢܶܝܢ̈ ܓ݁ܶܝܪ ܬ݁ܠܳܬ݂ ܕ݁ܰܡܟ݂ܰܬ݁ܪܳܢ̈ ܇ ܗܰܝܡܳܢܽܘܬ݂ܳܐ ܁<EOS>ܘܣܰܒ݂ܪܳܐ <EOS> ܘܚܽܘܒ݁ܳܐ <EOS> ܕ݁ܪܰܒ݁ ܕ݁ܶܝܢ ܡܶܢܗܶܝܢ ܚܽܘܒ݁ܳܐ <EOS>ܗܰܪ̱ܛܘ ܒ݁ܳܬ݂ܰܪ ܚܽܘܒ݁ܳܐ <EOS> ܘܛܰܢܘ ܒ݁ܡܰܘܗܒ݂ܳܬ݂ܳܐ̈ ܕ݁ܪܽܘܚܳܐ <EOS>ܝܰܬ݁ܺܝܪܳܐܝܺܬ݂ ܕ݁ܶܝܢ ܕ݁ܬ݂ܶܬ݂ܢܰܒ݁ܽܘܢ <EOS>ܡܰܢ ܕ݁ܰܡܡܰܠܶܠ ܓ݁ܶܝܪ ܒ݁ܠܶܫܳܢܳܐ ܠܳܐ ܗ̱ܘܳܐ ܠܰܒ݂ܢܰܝܢܳܫܳܐ̈<EOS>ܡܡܰܠܶܠ <EOS> ܐܶܠܳܐ ܠܰܐܠܳܗܳܐ <EOS> ܠܳܐ ܓ݁ܶܝܪ ܐ̱ܢܳܫ ܫܳܡܰܥ ܡܶܕ݁ܶܡ ܕ݁ܰܡܡܰܠܶܠ ܐܶܠܳܐ ܒ݁ܪܽܘܚ<EOS>ܐ̱ܪܳܙܳܐ ܡܡܰܠܶܠ <EOS>ܐܰܝܢܳܐ ܕ݁ܶܝܢ ܕ݁ܡܶܬ݂ܢܰܒ݁ܶܐ ܠܰܒ݂ܢܰܝܢܳܫܳܐ̈ ܡܡܰܠܶܠ ܒ݁ܶܢܝܳܢܳܐ ܁<EOS>ܘܠܽܘܒ݁ܳܒ݂ܳܐ <EOS> ܘܒ݂ܽܘܝܳܐܳܐ <EOS>ܕ݁ܰܡܡܰܠܶܠ ܒ݁ܠܶܫܳܢܳܐ <EOS> ܢܰܦ݂ܫܶܗ ܗܽܘ ܒ݁ܳܢܶܐ <EOS> ܘܰܕ݂ܡܶܬ݂ܢܰܒ݁ܶܐ <EOS>ܥܺܕ̱݁ܬ݁ܳܐ ܒ݁ܳܢܶܐ <EOS>ܨܳܒ݂ܶܐ ܐ̱ܢܳܐ ܕ݁ܶܝܢ <EOS> ܕ݁ܟ݂ܽܠܟ݂ܽܘܢ ܬ݁ܡܰܠܠܽܘܢ ܒ݁ܠܶܫܳܢܶܐ̈<EOS>ܝܰܬ݁ܺܝܪܳܐܝܺܬ݂ ܕ݁ܶܝܢ ܕ݁ܬ݂ܶܬ݂ܢܰܒ݁ܽܘܢ <EOS> ܪܰܒ݂ ܗ̱ܽܘ ܓ݁ܶܝܪ ܐܰܝܢܳܐ ܕ݁ܡܶܬ݂ܢܰܒ݁ܶܐ ܇ ܡܶܢ<EOS>ܗܰܘ ܕ݁ܰܡܡܰܠܶܠ ܒ݁ܠܶܫܳܢܳܐ ܐܶܢ ܠܳܐ ܡܦ݂ܰܫܶܩ <EOS> ܐܶܢ ܕ݁ܶܝܢ ܡܦ݂ܰܫܶܩ ܥܺܕ̱݁ܬ݁ܳܐ ܒ݁ܳܢܶܐ<EOS>ܘܗܳܫܳܐ ܐܰܚܰܝ̈ ܐܶܢ ܐܺܬ݂ܶܐ ܠܘܳܬ݂ܟ݂ܽܘܢ <EOS> ܘܶܐܡܰܠܶܠ ܥܰܡܟ݂ܽܘܢ<EOS>ܒ݁ܠܶܫܳܢܶܐ̈ ܇ ܡܳܢܳܐ ܡܰܘܬ݁ܰܪ ܐ̱ܢܳܐ ܠܟ݂ܽܘܢ ܐܶܠܳܐ ܐܶܢ ܐܶܡܰܠܶܠ ܥܰܡܟ݂ܽܘܢ <EOS> ܐܰܘ<EOS>ܒ݁ܓ݂ܶܠܝܳܢܳܐ <EOS> ܐܰܘ ܒ݁ܺܝܕ݂ܰܥܬ݂ܳܐ <EOS> ܐܰܘ ܒ݁ܰܢܒ݂ܺܝܽܘܬ݂ܳܐ <EOS> ܐܰܘ ܒ݁ܝܽܘܠܦ݁ܳܢܳܐ <EOS>ܐܳܦ݂ ܨܶܒ݂ܘܳܬ݂ܳܐ̈ ܓ݁ܶܝܪ ܐܰܝܠܶܝܢ ܕ݁ܠܰܝܬ݁ ܒ݁ܗܶܝܢ ܢܰܦ݂ܫܳܐ <EOS>ܘܝܳܗܒ݁ܳܢ̈ ܩܳܠܳܐ ܇ ܐܶܢ ܐܰܒ݁ܽܘܒ݂ܳܐ <EOS> ܘܶܐܢ ܩܺܝܬ݂ܳܪܳܐ ܇ ܐܶܢ ܦ݁ܽܘܪܫܳܢܳܐ ܠܳܐ ܥܳܒ݂ܕ݁ܳܢ̈<EOS>ܒ݁ܶܝܬ݂ ܩܺܝܢܬ݁ܳܐ ܠܰܚܒ݂ܰܪܬ݂ܳܗ ܐܰܝܟ݁ܰܢܳܐ ܡܶܬ݂ܺܝܕ݂ܰܥ ܁ ܡܶܕ݁ܶܡ ܕ݁ܡܶܙܕ݁ܡܰܪ <EOS> ܐܰܘ<EOS>ܡܶܕ݁ܶܡ ܕ݁ܡܶܬ݂ܢܩܶܫ <EOS>ܘܶܐܢ ܩܰܪܢܳܐ ܬ݁ܶܩܪܶܐ ܩܳܠܳܐ ܕ݁ܠܳܐ ܦ݁ܪܺܝܫ ܡܰܢܽܘ ܢܶܬ݁ܛܰܝܰܒ݂<EOS>ܠܰܩܪܳܒ݂ܳܐ <EOS>ܗܳܟ݂ܰܢܳܐ ܐܳܦ݂ ܐܰܢ̱ܬ݁ܽܘܢ ܐܶܢ ܬ݁ܺܐܡܪܽܘܢ ܡܶܠܬ݂ܳܐ ܒ݁ܠܶܫܳܢܳܐ <EOS>ܘܠܳܐ ܬ݁ܶܗܘܶܐ ܡܦ݂ܰܫܩܳܐ ܐܰܝܟ݁ܰܢܳܐ ܡܶܬ݂ܺܝܕ݂ܰܥ ܡܶܕ݁ܶܡ ܕ݁ܳܐܡܪܺܝܢ ܐܢ̱ܬ݁ܽܘܢ <EOS>ܗܳܘܶܝܬ݁ܽܘܢ ܠܟ݂ܽܘܢ <EOS> ܐܰܝܟ݂ ܗܰܘ ܕ݁ܥܰܡ ܐܳܐܰܪ ܡܡܰܠܠܺܝܢ ܐܢ̱ܬ݁ܽܘܢ <EOS>ܗܳܐ ܓ݁ܶܝܪ ܓ݁ܶܢܣܶܐ̈ ܕ݁ܠܶܫܳܢܶܐ̈ ܣܰܓ݁ܺܝܶܐܐ̈ ܐܺܝܬ݂ ܒ݁ܥܳܠܡܳܐ <EOS>ܘܠܰܝܬ݁ ܚܰܕ݂ ܡܶܢܗܽܘܢ ܕ݁ܠܳܐ ܩܳܠܳܐ <EOS>ܘܶܐܢ ܠܳܐ ܝܳܕ݂ܰܥ ܐ̱ܢܳܐ ܚܰܝܠܶܗ ܕ݁ܩܳܠܳܐ ܗܳܘܶܐ ܐ̱ܢܳܐ ܠܺܝ<EOS>ܒ݁ܰܪܒ݁ܪܳܝܳܐ ܠܗܰܘ ܕ݁ܰܡܡܰܠܶܠ ܇ ܘܳܐܦ݂ ܗܰܘ ܕ݁ܰܡܡܰܠܶܠ ܗܳܘܶܐ ܠܶܗ ܠܺܝ ܒ݁ܰܪܒ݁ܪܳܝܳܐ<EOS><EOS>ܗܳܟ݂ܰܢܳܐ ܐܳܦ݂ ܐܰܢ̱ܬ݁ܽܘܢ ܡܶܛܽܠ ܕ݁ܛܰܢܳܢܶܐ̈ ܐܰܢ̱ܬ݁ܽܘܢ<EOS>ܕ݁ܡܰܘܗܒ݂ܳܬ݂ܳܐ̈ ܕ݁ܪܽܘܚܳܐ <EOS> ܠܒ݂ܶܢܝܳܢܳܐ ܕ݁ܥܺܕ̱݁ܬ݁ܳܐ ܒ݁ܥܰܘ ܕ݁ܬ݂ܶܬ݂ܝܰܬ݁ܪܽܘܢ <EOS>ܘܗܰܘ ܕ݁ܰܡܡܰܠܶܠ ܒ݁ܠܶܫܳܢܳܐ ܢܨܰܠܶܐ ܕ݁ܰܢܦ݂ܰܫܶܩ <EOS>ܐܶܢ ܗܽܘ ܓ݁ܶܝܪ ܕ݁ܰܗܘܺܝܬ݂ ܡܨܰܠܶܐ ܒ݁ܠܶܫܳܢܳܐ ܪܽܘܚܝ ܗ̱ܽܘ<EOS>ܡܨܰܠܝܳܐ ܇ ܡܰܕ݁ܰܥܝ ܕ݁ܶܝܢ ܕ݁ܠܳܐ ܦ݁ܺܐܪܺܝܢ̈ ܗ̱ܽܘ <EOS>ܡܳܢܳܐ ܗܳܟ݂ܺܝܠ ܐܶܥܒ݁ܶܕ݂ ܐܶܨܰܠܶܐ ܒ݁ܪܽܘܚܝ ܘܶܐܨܰܠܶܐ ܐܳܦ݂<EOS>ܒ݁ܡܰܕ݁ܰܥܝ <EOS> ܘܶܐܙܰܡܰܪ ܒ݁ܪܽܘܚܝ ܘܶܐܙܰܡܰܪ ܐܳܦ݂ ܒ݁ܡܰܕ݁ܰܥܝ <EOS>ܘܶܐܢ ܠܳܐ ܐܶܢ ܡܒ݂ܰܪܶܟ݂ ܐܰܢ̱ܬ݁ ܒ݁ܪܽܘܚ ܗܰܘ ܕ݁ܰܡܡܰܠܶܐ<EOS>ܕ݁ܽܘܟ݁ܬ݂ܶܗ ܕ݁ܗܶܕ݂ܝܽܘܛܳܐ ܇ ܐܰܝܟ݁ܰܢܳܐ ܢܺܐܡܰܪ ܐܰܡܺܝܢ ܁ ܥܰܠ ܬ݁ܰܘܕ݁ܺܝܬ݂ܳܟ݂ ܕ݁ܺܝܠܳܟ݂ <EOS>ܡܶܛܽܠ ܕ݁ܡܳܢܳܐ ܐܳܡܰܪ ܐܰܢ̱ܬ݁ ܠܳܐ ܝܳܕ݂ܰܥ <EOS>ܐܰܢ̱ܬ݁ ܓ݁ܶܝܪ ܫܰܦ݁ܺܝܪ ܡܒ݂ܰܪܶܟ݂ ܐܰܢ̱ܬ݁ ܐܶܠܳܐ ܚܰܒ݂ܪܳܟ݂ ܠܳܐ<EOS>ܡܶܬ݂ܒ݁ܰܢܶܐ <EOS>ܡܰܘܕ݁ܶܐ ܐ̱ܢܳܐ ܠܰܐܠܳܗܳܐ <EOS> ܕ݁ܝܰܬ݁ܺܝܪ ܡܶܢ ܟ݁ܽܠܟ݂ܽܘܢ ܡܡܰܠܶܠ<EOS>ܐ̱ܢܳܐ ܒ݁ܠܶܫܳܢܶܐ̈ <EOS>ܐܶܠܳܐ ܒ݁ܥܺܕ̱݁ܬ݁ܳܐ ܨܳܒ݂ܶܐ ܐ̱ܢܳܐ ܕ݁ܚܰܡܶܫ ܡܶܠܺܝܢ̈ ܒ݁ܡܰܕ݁ܰܥܝ<EOS>ܐܶܡܰܠܶܠ ܇ ܕ݁ܳܐܦ݂ ܐ̱ܚܪܳܢܶܐ̈ ܐܰܠܶܦ݂ ܝܰܬ݁ܺܝܪ ܡܶܢ ܪܶܒ݁ܽܘ ܡܶܠܺܝܢ̈ ܒ݁ܠܶܫܳܢܳܐ<EOS>ܐܰܚܰܝ̈ ܠܳܐ ܗܘܰܝܬ݁ܽܘܢ ܛܠܶܝܢ ܒ݁ܪܶܥܝܳܢܰܝܟ݁ܽܘܢ̈ <EOS> ܐܶܠܳܐ<EOS>ܠܒ݂ܺܝܫܳܬ݂ܳܐ̈ ܗܘܰܘ ܝܰܠܽܘܕ݂ܶܐ̈ ܘܰܒ݂ܪܶܥܝܳܢܰܝܟ݁ܽܘܢ̈ ܗܘܰܘ ܓ݁ܡܺܝܪܺܝܢ <EOS>ܒ݁ܢܳܡܽܘܣܳܐ ܟ݁ܬ݂ܺܝܒ݂ ܕ݁ܰܒ݂ܡܰܡܠ̱ܠܳܐ ܢܽܘܟ݂ܪܳܝܳܐ ܁ ܘܰܒ݂ܠܶܫܳܢܳܐ<EOS>ܐ̱ܚܪܺܢܳܐ <EOS> ܐܶܡܰܠܶܠ ܥܰܡܶܗ ܥܰܡ ܥܰܡܳܐ ܗܳܢܳܐ <EOS> ܐܳܦ݂ܠܳܐ ܗܳܟ݂ܰܢܳܐ ܢܶܫܡܥܽܘܢܳܢܝ ܐܳܡܰܪ<EOS>ܡܳܪܝܳܐ <EOS>ܡܳܕ݂ܶܝܢ ܠܶܫܳܢܶܐ̈ ܠܳܐܬ݂ܳܐ ܗܽܘ ܣܺܝܡܺܝܢ ܇ ܠܳܐ ܠܰܡܗܰܝܡܢܶܐ̈ <EOS>ܐܶܠܳܐ ܠܰܐܝܠܶܝܢ ܕ݁ܠܳܐ ܡܗܰܝܡܢܺܝܢ ܢܒ݂ܺܝܰܘܳܬ݂ܳܐ̈ ܕ݁ܶܝܢ <EOS> ܠܳܐ ܗ̱ܘܳܐ ܠܰܐܝܠܶܝܢ ܕ݁ܠܳܐ<EOS>ܡܗܰܝܡܢܺܝܢ ܇ ܐܶܠܳܐ ܠܰܐܝܠܶܝܢ ܕ݁ܰܡܗܰܝܡܢܺܝܢ <EOS>ܐܶܢ ܗܽܘ ܗܳܟ݂ܺܝܠ ܕ݁ܬ݂ܶܬ݂ܟ݁ܰܢܰܫ ܟ݁ܽܠܳܗ ܥܺܕ̱݁ܬ݁ܳܐ ܇ ܘܟ݂ܽܠܗܽܘܢ<EOS>ܒ݁ܠܶܫܳܢܶܐ̈ ܢܡܰܠܠܽܘܢ ܇ ܘܢܶܥܠܽܘܢ ܗܶܕ݂ܝܽܘܛܶܐ̈ <EOS> ܐܰܘ ܐܰܝܠܶܝܢ ܕ݁ܠܳܐ ܡܗܰܝܡܢܺܝܢ ܠܳܐ<EOS>ܐܳܡܪܺܝܢ <EOS> ܕ݁ܗܳܠܶܝܢ ܫܢܰܘ ܠܗܽܘܢ <EOS>ܘܶܐܢ ܟ݁ܽܠܟ݂ܽܘܢ ܬ݁ܶܗܘܽܘܢ ܡܶܬ݂ܢܰܒ݁ܶܝܢ ܇ ܘܢܶܥܽܘܠ ܠܘܳܬ݂ܟ݂ܽܘܢ<EOS>ܗܶܕ݂ܝܽܘܛܳܐ <EOS> ܐܰܘ ܡܰܢ ܕ݁ܠܳܐ ܡܗܰܝܡܶܢ ܡܶܬ݂ܒ݁ܨܶܐ ܡܶܢ ܟ݁ܽܠܟ݂ܽܘܢ ܇ ܘܡܶܬ݂ܟ݁ܰܘܰܢ ܡܶܢ<EOS>ܟ݁ܽܠܟ݂ܽܘܢ <EOS>ܘܟ݂ܰܣܝܳܬ݂ܳܐ̈ ܕ݁ܠܶܒ݁ܶܗ ܡܶܬ݂ܓ݁ܰܠܝܳܢ̈ <EOS> ܘܗܳܝܕ݁ܶܝܢ ܢܶܦ݁ܶܠ ܥܰܠ<EOS>ܐܰܦ݁ܰܘܗ̱ܝ̈ ܘܢܶܣܓ݁ܽܘܕ݂ ܠܰܐܠܳܗܳܐ <EOS> ܘܢܺܐܡܰܪ ܫܰܪܺܝܪܳܐܝܺܬ݂ ܐܰܠܳܗܳܐ ܐܺܝܬ݂ ܒ݁ܟ݂ܽܘܢ<EOS><EOS>ܐܳܡܰܪ ܐ̱ܢܳܐ ܗܳܟ݂ܺܝܠ ܐܰܚܰܝ̈ ܕ݁ܶܐܡܰܬ݂ܝ ܕ݁ܡܶܬ݂ܟ݁ܰܢܫܺܝܢ<EOS>ܐܢ̱ܬ݁ܽܘܢ ܇ ܠܰܐܝܢܳܐ ܡܶܢܟ݂ܽܘܢ ܕ݁ܺܐܝܬ݂ ܠܶܗ ܡܰܙܡܽܘܪܳܐ ܢܺܐܡܰܪ <EOS> ܘܰܐܝܢܳܐ ܕ݁ܺܐܝܬ݂ ܠܶܗ<EOS>ܝܽܘܠܦ݁ܳܢܳܐ <EOS> ܘܰܐܝܢܳܐ ܕ݁ܺܐܝܬ݂ ܠܶܗ ܓ݁ܶܠܝܳܢܳܐ <EOS> ܘܰܐܝܢܳܐ ܕ݁ܺܐܝܬ݂ ܠܶܗ ܠܶܫܳܢܳܐ <EOS>ܘܰܐܝܢܳܐ ܕ݁ܺܐܝܬ݂ ܠܶܗ ܦ݁ܽܘܫܳܩܳܐ ܟ݁ܽܠܗܶܝܢ ܠܒ݂ܶܢܝܳܢܳܐ ܢܶܗܘܝܳܢ̈ <EOS>ܘܶܐܢ ܒ݁ܠܶܫܳܢܳܐ ܐ̱ܢܳܫ ܢܡܰܠܶܠ ܬ݁ܪܶܝܢ̈ ܢܡܰܠܠܽܘܢ <EOS> ܘܟ݂ܰܕ݂<EOS>ܣܰܓ݁ܺܝ ܬ݁ܠܳܬ݂ܳܐ <EOS> ܘܚܰܕ݂ ܚܰܕ݂ ܢܡܰܠܠܽܘܢ <EOS> ܘܚܰܕ݂ ܢܦ݂ܰܫܶܩ <EOS>ܘܶܐܢ ܠܰܝܬ݁ ܕ݁ܰܡܦ݂ܰܫܶܩ ܢܶܫܬ݁ܽܘܩ ܠܶܗ ܒ݁ܥܺܕ̱݁ܬ݁ܳܐ ܗܰܘ<EOS>ܕ݁ܰܡܡܰܠܶܠ ܒ݁ܠܶܫܳܢܳܐ <EOS> ܘܒ݂ܰܝܢܰܘܗ̱ܝ ܠܢܰܦ݂ܫܶܗ ܘܠܰܐܠܳܗܳܐ ܢܡܰܠܶܠ <EOS>ܢܒ݂ܺܝܶܐ̈ ܕ݁ܶܝܢ ܬ݁ܪܶܝܢ̈ ܐܰܘ ܬ݁ܠܳܬ݂ܳܐ ܢܡܰܠܠܽܘܢ ܘܫܰܪܟ݁ܳܐ<EOS>ܢܦ݂ܰܪܫܽܘܢ <EOS>ܘܶܐܢ ܠܰܐ̱ܚܪܺܢܳܐ ܢܶܬ݂ܓ݁ܠܶܐ ܟ݁ܰܕ݂ ܝܳܬ݂ܶܒ݂ ܩܰܕ݂ܡܳܝܳܐ ܢܶܫܬ݁ܽܘܩ<EOS>ܠܶܗ <EOS>ܡܶܫܟ݁ܚܺܝܢ ܐܢ̱ܬ݁ܽܘܢ ܓ݁ܶܝܪ ܟ݁ܽܠܟ݂ܽܘܢ ܕ݁ܚܰܕ݂ ܚܰܕ݂ ܬ݁ܶܬ݂ܢܰܒ݁ܽܘܢ<EOS>ܕ݁ܟ݂ܽܠܢܳܫ ܢܺܐܠܰܦ݂ <EOS> ܘܟ݂ܽܠܢܳܫ ܢܶܬ݂ܒ݁ܰܝܰܐ <EOS>ܪܽܘܚܳܐ ܓ݁ܶܝܪ ܕ݁ܰܢܒ݂ܺܝܶܐ̈ ܠܰܢܒ݂ܺܝܶܐ̈ ܡܶܫܬ݁ܰܥܒ݁ܕ݂ܳܐ <EOS>ܡܶܛܽܠ ܕ݁ܰܐܠܳܗܳܐ ܠܳܐ ܗ̱ܘܳܐ ܕ݁ܰܫܓ݂ܽܘܫܝܳܐ ܐܶܠܳܐ ܕ݁ܰܫܠܳܡܳܐ <EOS>ܐܰܝܟ݂ ܕ݁ܰܒ݂ܟ݂ܽܠܗܶܝܢ ܥܺܕ݂ܳܬ݂ܳܐ̈ ܕ݁ܩܰܕ݁ܺܝܫܶܐ̈ <EOS>ܢܶܫܰܝܟ݁ܽܘܢ̈ ܒ݁ܥܺܕ̱݁ܬ݁ܳܐ ܢܶܗܘܝܳܢ̈ ܫܰܬ݁ܺܝܩܳܢ̈ <EOS> ܠܳܐ ܓ݁ܶܝܪ<EOS>ܡܰܦ݁ܰܣ ܠܗܶܝܢ ܕ݁ܰܢܡܰܠܠܳܢ̈ ܐܶܠܳܐ ܕ݁ܢܶܫܬ݁ܰܥܒ݁ܕ݂ܳܢ̈ ܇ ܐܰܝܟ݁ܰܢܳܐ ܕ݁ܳܐܦ݂ ܢܳܡܽܘܣܳܐ<EOS>ܐܶܡܰܪ <EOS>ܘܶܐܢ ܡܶܕ݁ܶܡ ܨܳܒ݂ܝܳܢ̈ ܕ݁ܢܺܐܠܦ݁ܳܢ̈ ܇ ܒ݁ܒ݂ܳܬ݁ܰܝܗܶܝܢ̈ ܢܫܰܐܠܳܢ̈<EOS>ܠܒ݂ܰܥܠܰܝܗܶܝܢ̈ <EOS> ܒ݁ܶܗܬ݁ܬ݂ܳܐ ܗ̱ܝ ܓ݁ܶܝܪ ܕ݁ܢܶܫܶܐ̈ ܒ݁ܥܺܕ̱݁ܬ݁ܳܐ ܢܡܰܠܠܳܢ̈ <EOS>ܐܰܘ ܕ݁ܰܠܡܳܐ ܡܶܢܟ݂ܽܘܢ ܗ̱ܘ ܢܶܦ݂ܩܰܬ݂ ܡܶܠܬ݂ܶܗ ܕ݁ܰܐܠܳܗܳܐ <EOS> ܐܰܘ<EOS>ܠܘܳܬ݂ܟ݂ܽܘܢ ܗ̱ܘ ܒ݁ܰܠܚܽܘܕ݂ ܡܛܳܬ݂<EOS>ܐܶܢ ܐ̱ܢܳܫ ܕ݁ܶܝܢ ܡܶܢܟ݂ܽܘܢ ܣܳܒ݂ܰܪ ܕ݁ܰܢܒ݂ܺܝܳܐ ܗܽܘ <EOS> ܐܰܘ<EOS>ܕ݁ܪܽܘܚܳܐ ܗܽܘ ܢܶܕ݁ܰܥ ܗܳܠܶܝܢ ܕ݁ܟ݂ܳܬ݂ܶܒ݂ ܐ̱ܢܳܐ ܠܟ݂ܽܘܢ ܇ ܕ݁ܦ݂ܽܘܩܕ݁ܳܢܶܐ̈ ܐܶܢܽܘܢ<EOS>ܕ݁ܡܳܪܰܢ <EOS>ܐܶܢ ܐ̱ܢܳܫ ܕ݁ܶܝܢ ܠܳܐ ܝܳܕ݂ܰܥ ܠܳܐ ܢܶܕ݁ܰܥ <EOS>ܛܰܢܘ ܗܳܟ݂ܺܝܠ ܐܰܚܰܝ̈ ܠܡܶܬ݂ܢܰܒ݁ܳܝܽܘ ܘܠܰܡܡܰܠܳܠܽܘ ܒ݁ܠܶܫܳܢܶܐ̈<EOS>ܠܳܐ ܬ݁ܶܟ݂ܠܽܘܢ <EOS>ܟ݁ܽܠܡܶܕ݁ܶܡ ܕ݁ܶܝܢ ܒ݁ܶܐܣܟ݁ܺܡܳܐ ܘܰܒ݂ܛܶܟ݁ܣܳܐ ܢܶܗܘܶܐ<EOS>ܡܰܘܕ݁ܰܥ ܐ̱ܢܳܐ ܠܟ݂ܽܘܢ ܕ݁ܶܝܢ ܐܰܚܰܝ̈ ܐܶܘܰܢܓ݁ܶܠܺܝܳܘܢ<EOS>ܕ݁ܣܰܒ݁ܰܪܬ݁ܟ݂ܽܘܢ <EOS> ܘܩܰܒ݁ܶܠܬ݁ܽܘܢܳܝܗ̱ܝ <EOS> ܘܩܳܡܬ݁ܽܘܢ ܒ݁ܶܗ <EOS>ܘܒ݂ܶܗ ܚܳܐܶܝܢ ܐܢ̱ܬ݁ܽܘܢ <EOS> ܒ݁ܰܐܝܕ݂ܳܐ ܡܶܠܬ݂ܳܐ ܣܰܒ݁ܰܪܬ݁ܟ݂ܽܘܢ ܐܶܢ<EOS>ܥܳܗܕ݁ܺܝܢ ܐܢ̱ܬ݁ܽܘܢ ܇ ܐܶܢ ܠܳܐ ܗ̱ܘܳܐ ܣܪܺܝܩܳܐܝܺܬ݂ ܗܰܝܡܶܢܬ݁ܽܘܢ <EOS>ܐܰܫܠܡܶܬ݂ ܠܟ݂ܽܘܢ ܓ݁ܶܝܪ ܡܶܢ ܠܽܘܩܕ݂ܰܡ ܐܰܝܟ݂ ܡܶܕ݁ܶܡ ܕ݁ܩܰܒ݁ܠܶܬ݂<EOS>ܕ݁ܰܡܫܺܝܚܳܐ ܡܺܝܬ݂ ܥܰܠ ܐܰܦ݁ܰܝ̈ ܚܛܳܗܰܝܢ̈ ܇ ܐܰܝܟ݁ܰܢܳܐ ܕ݁ܰܟ݂ܬ݂ܺܝܒ݂ <EOS>ܘܕ݂ܶܐܬ݂ܩܒ݂ܰܪ <EOS> ܘܩܳܡ ܠܰܬ݂ܠܳܬ݂ܳܐ ܝܰܘܡܺܝܢ̈ ܇ ܐܰܝܟ݂ ܕ݁ܰܟ݂ܬ݂ܺܝܒ݂<EOS><EOS>ܘܶܐܬ݂ܚܙܺܝ ܠܟ݂ܺܐܦ݂ܳܐ <EOS> ܘܒ݂ܳܬ݂ܪܶܗ ܠܰܬ݂ܪܶܥܣܰܪ <EOS>ܘܒ݂ܳܬ݂ܰܪܟ݁ܶܢ ܐܶܬ݂ܚܙܺܝ ܠܝܰܬ݁ܺܝܪ ܡܶܢ ܚܰܡܶܫܡܳܐܐ ܐܰܚܺܝܢ̈<EOS>ܐܰܟ݂ܚܕ݂ܳܐ ܕ݁ܣܰܓ݁ܺܝܶܐܐ̈ ܡܶܢܗܽܘܢ ܩܰܝܳܡܺܝܢ ܐܶܢܽܘܢ ܥܕ݂ܰܡܳܐ ܠܗܳܫܳܐ ܇ ܘܡܶܢܗܽܘܢ<EOS>ܕ݁ܡܶܟ݂ܘ <EOS>ܘܡܶܢ ܒ݁ܳܬ݂ܰܪ ܗܳܠܶܝܢ ܐܶܬ݂ܚܙܺܝ ܠܝܰܥܩܽܘܒ݂ <EOS> ܘܒ݂ܳܬ݂ܪܶܗ ܠܰܫܠܺܝܚܶܐ̈<EOS>ܟ݁ܽܠܗܽܘܢ <EOS>ܠܚܰܪܬ݂ܳܐ ܕ݁ܶܝܢ ܕ݁ܟ݂ܽܠܗܽܘܢ ܐܰܝܟ݂ ܕ݁ܰܠܝܰܚܛܳܐ <EOS> ܐܶܬ݂ܚܙܺܝ ܐܳܦ݂<EOS>ܠܺܝ <EOS>ܐܶܢܳܐ ܐ̱ܢܳܐ ܓ݁ܶܝܪ ܙܥܽܘܪܗܽܘܢ ܕ݁ܰܫܠܺܝܚܶܐ̈ <EOS> ܘܠܳܐ ܫܳܘܶܐ ܐ̱ܢܳܐ<EOS>ܕ݁ܶܐܬ݂ܩܪܶܐ ܫܠܺܝܚܳܐ <EOS> ܡܶܛܽܠ ܕ݁ܪܶܕ݂ܦ݁ܶܬ݂ ܥܺܕ̱݁ܬ݁ܶܗ ܕ݁ܰܐܠܳܗܳܐ <EOS>ܒ݁ܛܰܝܒ݁ܽܘܬ݂ܶܗ ܕ݁ܶܝܢ ܕ݁ܰܐܠܳܗܳܐ ܐܺܝܬ݂ܰܝ ܡܶܕ݁ܶܡ ܕ݁ܺܐܝܬ݂ܰܝ <EOS>ܘܛܰܝܒ݁ܽܘܬ݂ܶܗ ܕ݁ܒ݂ܺܝ <EOS> ܠܳܐ ܗܘܳܬ݂ ܣܪܺܝܩܳܐ ܐܶܠܳܐ ܝܰܬ݁ܺܝܪ ܡܶܢ ܟ݁ܽܠܗܽܘܢ ܠܺܐܝܬ݂ <EOS>ܠܳܐ ܐܶܢܳܐ <EOS> ܐܶܠܳܐ ܛܰܝܒ݁ܽܘܬ݂ܶܗ ܕ݁ܥܰܡܝ <EOS>ܐܶܢ ܐܶܢܳܐ ܗܳܟ݂ܺܝܠ ܁ ܘܶܐܢ ܗܶܢܽܘܢ ܗܳܟ݂ܰܢܳܐ ܡܰܟ݂ܪܙܺܝܢܰܢ <EOS>ܘܗܳܟ݂ܰܢܳܐ ܗܰܝܡܶܢܬ݁ܽܘܢ <EOS>ܐܶܢ ܕ݁ܶܝܢ ܡܫܺܝܚܳܐ ܡܶܬ݂ܟ݁ܪܶܙ ܕ݁ܩܳܡ ܡܶܢ ܒ݁ܶܝܬ݂ ܡܺܝܬ݂ܶܐ̈<EOS>ܐܰܝܟ݁ܰܢܳܐ ܐܺܝܬ݂ ܒ݁ܟ݂ܽܘܢ ܐ̱ܢܳܫܳܐ ܕ݁ܳܐܡܪܺܝܢ <EOS> ܠܰܝܬ݁ ܚܰܝܰܬ݂ ܡܺܝܬ݂ܶܐ̈ <EOS>ܘܶܐܢ ܚܰܝܰܬ݂ ܡܺܝܬ݂ܶܐ̈ ܠܰܝܬ݁ ܐܳܦ݂ܠܳܐ ܡܫܺܝܚܳܐ ܩܳܡ <EOS>ܘܶܐܢ ܡܫܺܝܚܳܐ ܠܳܐ ܩܳܡ ܣܪܺܝܩܳܐ ܗ̱ܝ ܟ݁ܳܪܽܘܙܽܘܬ݂ܰܢ <EOS> ܣܪܺܝܩܳܐ<EOS>ܐܳܦ݂ ܗܰܝܡܳܢܽܘܬ݂ܟ݂ܽܘܢ <EOS>ܡܶܫܬ݁ܰܟ݂ܚܺܝܢ ܚ̱ܢܰܢ ܕ݁ܶܝܢ ܐܳܦ݂ ܣܳܗܕ݁ܶܐ̈ ܕ݁ܰܓ݁ܳܠܶܐ̈ ܕ݁ܰܐܠܳܗܳܐ<EOS>܇ ܕ݁ܰܐܣܗܶܕ݂ܢ ܥܰܠ ܐܰܠܳܗܳܐ ܁ ܕ݁ܰܐܩܺܝܡ ܠܰܡܫܺܝܚܳܐ <EOS> ܟ݁ܰܕ݂ ܠܳܐ ܐܰܩܺܝܡ <EOS>ܐܶܢ ܡܺܝܬ݂ܶܐ̈ ܓ݁ܶܝܪ ܠܳܐ ܩܳܝܡܺܝܢ ܐܳܦ݂ܠܳܐ ܡܫܺܝܚܳܐ ܩܳܡ <EOS>ܘܶܐܢ ܡܫܺܝܚܳܐ ܠܳܐ ܩܳܡ ܒ݁ܰܛܳܠܳܐ ܗ̱ܝ ܗܰܝܡܳܢܽܘܬ݂ܟ݂ܽܘܢ <EOS>ܘܰܥܕ݂ܰܟ݁ܺܝܠ ܒ݁ܰܚܛܳܗܰܝܟ݁ܽܘܢ̈ ܐܰܢ̱ܬ݁ܽܘܢ <EOS>ܘܰܟ݂ܒ݂ܰܪ ܐܳܦ݂ ܐܰܝܠܶܝܢ ܕ݁ܰܕ݂ܡܶܟ݂ܘ ܒ݁ܰܡܫܺܝܚܳܐ <EOS> ܐܶܒ݂ܰܕ݂ܘ ܠܗܽܘܢ<EOS><EOS>ܘܶܐܢ ܒ݁ܗܳܠܶܝܢ ܗ̱ܽܘ ܚܰܝܶܐ̈ ܒ݁ܰܠܚܽܘܕ݂ ܡܣܰܒ݁ܪܺܝܢܰܢ ܒ݁ܰܡܫܺܝܚܳܐ<EOS>ܕ݁ܳܘܶܝܢܰܢ ܗ̱ܽܘ ܡܶܢ ܟ݁ܽܠܗܽܘܢ ܒ݁ܢܰܝܢܳܫܳܐ̈<EOS>ܗܳܫܳܐ ܕ݁ܶܝܢ ܡܫܺܝܚܳܐ ܩܳܡ ܡܶܢ ܒ݁ܶܝܬ݂ ܡܺܝܬ݂ܶܐ̈ <EOS> ܘܰܗܘܳܐ<EOS>ܪܺܫܺܝܬ݂ܳܐ ܕ݁ܕ݂ܰܡܟ݁ܶܐ̈ <EOS>ܘܰܐܝܟ݁ܰܢܳܐ ܕ݁ܰܒ݂ܝܰܕ݂ ܒ݁ܰܪܢܳܫܳܐ ܗܘܳܐ ܡܰܘܬ݁ܳܐ ܗܳܟ݂ܰܢܳܐ ܐܳܦ݂<EOS>ܒ݁ܝܰܕ݂ ܒ݁ܰܪܢܳܫܳܐ ܗܳܘܝܳܐ ܚܰܝܰܬ݂ ܡܺܝܬ݂ܶܐ̈ <EOS>ܐܰܝܟ݁ܰܢܳܐ ܓ݁ܶܝܪ ܕ݁ܒ݂ܳܐܕ݂ܳܡ ܟ݁ܽܠܗܽܘܢ ܒ݁ܢܰܝܢܳܫܳܐ̈ ܡܳܝܬ݁ܺܝܢ<EOS>ܗܳܟ݂ܰܢܳܐ ܐܳܦ݂ ܒ݁ܰܡܫܺܝܚܳܐ ܟ݁ܽܠܗܽܘܢ ܚܳܐܶܝܢ <EOS>ܐ̱ܢܳܫ ܐ̱ܢܳܫ ܒ݁ܛܶܟ݁ܣܶܗ <EOS> ܪܺܫܺܝܬ݂ܳܐ ܗܘܳܐ ܡܫܺܝܚܳܐ <EOS> ܒ݁ܳܬ݂ܰܪܟ݁ܶܢ<EOS>ܐܰܝܠܶܝܢ ܕ݁ܕ݂ܰܡܫܺܝܚܳܐ ܐܶܢܽܘܢ ܒ݁ܡܶܐܬ݂ܺܝܬ݂ܶܗ <EOS>ܘܗܳܝܕ݁ܶܝܢ ܬ݁ܶܗܘܶܐ ܚܰܪܬ݂ܳܐ ܇ ܡܳܐ ܕ݁ܡܰܫܠܶܡ ܡܰܠܟ݁ܽܘܬ݂ܳܐ<EOS>ܠܰܐܠܳܗܳܐ ܐܰܒ݂ܳܐ <EOS> ܡܳܐ ܕ݁ܒ݂ܰܛܶܠ ܟ݁ܽܠ ܪܺܝܫ ܁ ܘܟ݂ܽܠ ܫܽܘܠܛܳܢ <EOS> ܘܟ݂ܽܠ ܚܰܝܠܺܝܢ̈ <EOS>ܥܬ݂ܺܝܕ݂ ܗ̱ܽܘ ܓ݁ܶܝܪ ܕ݁ܢܰܡܠܶܟ݂ ܁ ܥܕ݂ܰܡܳܐ ܕ݁ܰܢܣܺܝܡ<EOS>ܒ݁ܥܶܠܕ݁ܒ݂ܳܒ݂ܰܘܗ̱ܝ̈ ܟ݁ܽܠܗܽܘܢ ܬ݁ܚܶܝܬ݂ ܪܶܓ݂ܠܰܘܗ̱ܝ̈ <EOS>ܘܰܐ̱ܚܪܳܝܳܐ ܒ݁ܥܶܠܕ݁ܒ݂ܳܒ݂ܳܐ ܡܶܬ݂ܒ݁ܰܛܰܠ <EOS> ܡܰܘܬ݁ܳܐ <EOS>ܟ݁ܽܠ ܓ݁ܶܝܪ ܫܰܥܒ݁ܶܕ݂ ܬ݁ܚܶܝܬ݂ ܪܶܓ݂ܠܰܘܗ̱ܝ̈ <EOS> ܡܳܐ ܕ݁ܶܐܡܰܪ ܕ݁ܶܝܢ<EOS><EOS> ܕ݁ܟ݂ܽܠܡܶܕ݁ܶܡ ܡܶܫܬ݁ܰܥܒ݁ܰܕ݂ ܠܶܗ ܝܺܕ݂ܺܝܥܳܐ ܕ݁ܰܣܛܰܪ ܡܶܢ ܗܰܘ ܕ݁ܫܰܥܒ݁ܶܕ݂ ܠܶܗ ܟ݁ܽܠ<EOS><EOS>ܘܡܳܐ ܕ݁ܶܐܫܬ݁ܰܥܒ݁ܰܕ݂ ܠܶܗ ܟ݁ܽܠ ܗܳܝܕ݁ܶܝܢ ܗܽܘ ܒ݁ܪܳܐ<EOS>ܢܶܫܬ݁ܰܥܒ݁ܰܕ݂ ܠܗܰܘ ܕ݁ܫܰܥܒ݁ܶܕ݂ ܠܶܗ ܟ݁ܽܠ ܇ ܕ݁ܢܶܗܘܶܐ ܐܰܠܳܗܳܐ ܟ݁ܽܠ ܒ݁ܟ݂ܽܠ <EOS>ܘܶܐܠܳܐ ܡܳܢܳܐ ܢܶܥܒ݁ܕ݂ܽܘܢ ܗܳܢܽܘܢ ܕ݁ܥܳܡܕ݁ܺܝܢ ܚܠܳܦ݂ ܡܺܝܬ݂ܶܐ̈<EOS>ܐܶܢ ܡܺܝܬ݂ܶܐ̈ ܠܳܐ ܩܳܝܡܺܝܢ ܡܳܢܳܐ ܥܳܡܕ݁ܺܝܢ ܚܠܳܦ݂ ܡܺܝܬ݂ܶܐ̈ <EOS>ܘܰܠܡܳܢܳܐ ܐܳܦ݂ ܚܢܰܢ ܒ݁ܟ݂ܽܠ ܫܳܥܳܐ ܒ݁ܩܽܢܕ݂ܺܝܢܳܘܣ ܩܳܝܡܺܝܢܰܢ<EOS><EOS>ܝܳܡܶܐ ܐ̱ܢܳܐ ܒ݁ܫܽܘܒ݂ܗܳܪܟ݂ܽܘܢ ܐܰܚܰܝ̈ ܇ ܕ݁ܺܐܝܬ݂ ܠܺܝ ܒ݁ܡܳܪܰܢ<EOS>ܝܶܫܽܘܥ ܡܫܺܝܚܳܐ ܕ݁ܟ݂ܽܠܝܽܘܡ ܡܳܐܶܬ݂ ܐ̱ܢܳܐ <EOS>ܐܶܢ ܐܰܝܟ݂ ܕ݁ܒ݂ܶܝܬ݂ ܒ݁ܢܰܝܢܳܫܳܐ̈ ܇ ܐܶܫܬ݁ܕ݂ܺܝܬ݂ ܠܚܰܝܘܳܬ݂ܳܐ̈<EOS>ܒ݁ܶܐܦ݂ܶܣܳܘܣ ܡܳܢܳܐ ܐܶܬ݂ܗܢܺܝܬ݂ <EOS> ܐܶܢ ܡܺܝܬ݂ܶܐ̈ ܠܳܐ ܩܳܝܡܺܝܢ <EOS> ܢܶܐܟ݂ܽܘܠ ܘܢܶܫܬ݁ܶܐ <EOS>ܡܚܳܪ ܓ݁ܶܝܪ ܡܳܝܬ݁ܺܝܢܰܢ <EOS>ܠܳܐ ܬ݁ܶܛܥܽܘܢ <EOS> ܡܚܰܒ݁ܠܳܢ̈ ܪܶܥܝܳܢܶܐ̈ ܒ݁ܰܣܺܝܡܶܐ̈ ܫܽܘܥܝܳܬ݂ܳܐ̈<EOS>ܒ݁ܺܝܫܳܬ݂ܳܐ̈ <EOS>ܐܰܥܺܝܪܘ ܠܶܒ݁ܟ݂ܽܘܢ ܙܰܕ݁ܺܝܩܳܐܝܺܬ݂ <EOS> ܘܠܳܐ ܬ݁ܶܚܛܽܘܢ <EOS> ܐܺܝܬ݂<EOS>ܓ݁ܶܝܪ ܐ̱ܢܳܫܳܐ ܕ݁ܺܝܕ݂ܰܥܬ݂ܳܐ ܕ݁ܰܐܠܳܗܳܐ ܠܰܝܬ݁ ܒ݁ܗܽܘܢ <EOS> ܠܒ݂ܶܗܬ݁ܰܬ݂ܟ݂ܽܘܢ ܗ̱ܽܘ ܐܳܡܰܪ<EOS>ܐ̱ܢܳܐ <EOS>ܢܺܐܡܰܪ ܐ̱ܢܳܫ ܡܶܢܟ݂ܽܘܢ ܕ݁ܰܐܝܟ݁ܰܢܳܐ ܩܳܝܡܺܝܢ ܡܺܝܬ݂ܶܐ̈ ܇<EOS>ܘܒ݂ܰܐܝܢܳܐ ܦ݁ܰܓ݂ܪܳܐ ܐܳܬ݂ܶܝܢ <EOS>ܣܰܟ݂ܠܳܐ ܙܰܪܥܳܐ ܕ݁ܙܳܪܰܥ ܐܰܢ̱ܬ݁ ܐܶܢ ܠܳܐ ܡܳܐܶܬ݂ <EOS> ܠܳܐ ܚܳܝܶܐ<EOS><EOS>ܘܗܰܘ ܡܶܕ݁ܶܡ ܕ݁ܙܳܪܰܥ ܐܰܢ̱ܬ݁ ܠܳܐ ܗ̱ܘܳܐ ܗܰܘ ܦ݁ܰܓ݂ܪܳܐ<EOS>ܕ݁ܰܥܬ݂ܺܝܕ݂ ܠܡܶܗܘܳܐ <EOS> ܙܳܪܰܥ ܐܰܢ̱ܬ݁ ܇ ܐܶܠܳܐ ܦ݁ܪܶܕ݁ܬ݁ܳܐ ܥܰܪܛܶܠܳܝܬ݁ܳܐ ܕ݁ܚܶܛܶܐ̈ <EOS> ܐܰܘ<EOS>ܕ݁ܰܣܥܳܪܶܐ̈ <EOS> ܐܰܘ ܕ݁ܫܰܪܟ݁ܳܐ ܕ݁ܙܰܪܥܽܘܢܶܐ̈ <EOS>ܐܰܠܳܗܳܐ ܕ݁ܶܝܢ ܝܳܗܶܒ݂ ܠܶܗ ܦ݁ܰܓ݂ܪܳܐ <EOS> ܐܰܝܟ݁ܰܢܳܐ ܕ݁ܨܳܒ݂ܶܐ <EOS>ܘܰܠܚܰܕ݂ ܚܰܕ݂ ܡܶܢ ܙܰܪܥܽܘܢܶܐ̈ ܦ݁ܰܓ݂ܪܳܐ ܕ݁ܰܟ݂ܝܳܢܶܗ <EOS>ܠܳܐ ܗ̱ܘܳܐ ܕ݁ܶܝܢ ܟ݁ܽܠ ܦ݁ܓ݂ܰܪ ܫܘܶܐ <EOS> ܐ̱ܚܪܺܝܢ ܗ̱ܽܘ ܓ݁ܶܝܪ<EOS>ܦ݁ܰܓ݂ܪܳܐ ܕ݁ܒ݂ܰܪ ܐ̱ܢܳܫܳܐ <EOS> ܘܰܐ̱ܚܪܺܝܢ ܕ݁ܰܒ݂ܥܺܝܪܳܐ <EOS> ܘܰܐ̱ܚܪܺܝܢ ܕ݁ܦ݂ܳܪܰܚܬ݂ܳܐ <EOS>ܘܰܐ̱ܚܪܺܝܢ ܕ݁ܢܽܘܢܶܐ̈ <EOS>ܘܺܐܝܬ݂ ܦ݁ܰܓ݂ܪܶܐ̈ ܫܡܰܝܳܢܶܐ̈ <EOS> ܘܺܐܝܬ݂ ܦ݁ܰܓ݂ܪܶܐ̈ ܐܰܪܥܳܢܳܝܶܐ̈ <EOS>ܐܶܠܳܐ ܐ̱ܚܪܺܝܢ ܗ̱ܽܘ ܫܽܘܒ݂ܚܳܐ ܕ݁ܰܫܡܰܝܳܢܶܐ̈ ܘܰܐ̱ܚܪܺܝܢ ܕ݁ܰܐܪܥܳܢܳܝܶܐ̈ <EOS>ܘܰܐ̱ܚܪܺܝܢ ܗ̱ܽܘ ܫܽܘܒ݂ܚܳܐ ܕ݁ܫܶܡܫܳܐ <EOS> ܘܰܐ̱ܚܪܺܝܢ ܫܽܘܒ݂ܚܳܐ<EOS>ܕ݁ܣܰܗܪܳܐ <EOS> ܘܰܐ̱ܚܪܺܝܢ ܫܽܘܒ݂ܚܳܐ ܕ݁ܟ݂ܰܘܟ݁ܒ݂ܶܐ̈ <EOS> ܘܟ݂ܰܘܟ݁ܒ݂ܳܐ ܡܶܢ ܟ݁ܰܘܟ݁ܒ݂ܳܐ ܡܝܰܬ݁ܰܪ<EOS>ܗ̱ܽܘ ܒ݁ܫܽܘܒ݂ܚܳܐ <EOS>ܗܳܟ݂ܰܢܳܐ ܐܳܦ݂ ܚܰܝܰܬ݂ ܡܺܝܬ݂ܶܐ̈ <EOS> ܡܶܙܕ݁ܰܪܥܺܝܢ ܒ݁ܰܚܒ݂ܳܠܳܐ<EOS>ܩܳܝܡܺܝܢ ܕ݁ܠܳܐ ܚܒ݂ܳܠܳܐ <EOS>ܡܶܙܕ݁ܰܪܥܺܝܢ ܒ݁ܨܰܥܪܳܐ ܩܳܝܡܺܝܢ ܒ݁ܫܽܘܒ݂ܚܳܐ <EOS> ܡܶܙܕ݁ܰܪܥܺܝܢ<EOS>ܒ݁ܰܟ݂ܪܺܝܗܽܘܬ݂ܳܐ ܩܳܝܡܺܝܢ ܒ݁ܚܰܝܠܳܐ <EOS>ܡܶܙܕ݁ܰܪܥܺܝܢ ܦ݁ܰܓ݂ܪܳܐ ܢܰܦ݂ܫܳܢܳܝܳܐ ܩܳܐܶܡ ܦ݁ܰܓ݂ܪܳܐ ܪܽܘܚܳܢܳܝܳܐ<EOS><EOS> ܐܺܝܬ݂ ܓ݁ܶܝܪ ܦ݁ܰܓ݂ܪܳܐ ܕ݁ܰܢܦ݂ܶܫ ܘܺܐܝܬ݂ ܦ݁ܰܓ݂ܪܳܐ ܕ݁ܪܽܘܚ <EOS>ܗܳܟ݂ܰܢܳܐ ܐܳܦ݂ ܟ݁ܬ݂ܺܝܒ݂ <EOS> ܗܘܳܐ ܐܳܕ݂ܳܡ ܒ݁ܰܪܢܳܫܳܐ ܩܰܕ݂ܡܳܝܳܐ<EOS>ܠܰܢܦ݂ܶܫ ܚܰܝܳܐ ܘܳܐܕ݂ܳܡ ܐ̱ܚܪܳܝܳܐ ܠܪܽܘܚܳܐ ܡܰܚܝܳܢܺܝܬ݂ܳܐ <EOS>ܐܶܠܳܐ ܠܳܐ ܗ̱ܘܳܐ ܠܽܘܩܕ݂ܰܡ ܪܽܘܚܳܢܳܝܳܐ ܐܶܠܳܐ ܢܰܦ݂ܫܳܢܳܝܳܐ <EOS>ܘܗܳܝܕ݁ܶܝܢ ܪܽܘܚܳܢܳܝܳܐ <EOS>ܒ݁ܰܪܢܳܫܳܐ ܩܰܕ݂ܡܳܝܳܐ ܥܰܦ݂ܪܳܢܳܐ ܕ݁ܡܶܢ ܐܰܪܥܳܐ ܒ݁ܰܪܢܳܫܳܐ<EOS>ܕ݁ܰܬ݂ܪܶܝܢ̈ ܡܳܪܝܳܐ ܡܶܢ ܫܡܰܝܳܐ <EOS>ܐܰܝܟ݁ܰܢܳܐ ܕ݁ܺܐܝܬ݂ܰܘܗ̱ܝ ܗܰܘ ܥܰܦ݂ܪܳܢܳܐ ܗܳܟ݂ܰܢܳܐ ܐܳܦ݂<EOS>ܥܰܦ݂ܪܳܢܶܐ̈ <EOS> ܘܰܐܝܟ݁ܰܢܳܐ ܕ݁ܺܐܝܬ݂ܰܘܗ̱ܝ ܗܰܘ ܕ݁ܡܶܢ ܫܡܰܝܳܐ ܗܳܟ݂ܰܢܳܐ ܐܳܦ݂ ܫܡܰܝܳܢܶܐ̈<EOS><EOS>ܘܰܐܝܟ݂ ܕ݁ܰܠܒ݂ܶܫܢ ܕ݁ܡܽܘܬ݂ܳܐ ܕ݁ܗܰܘ ܕ݁ܡܶܢ ܥܰܦ݂ܪܳܐ ܗܳܟ݂ܰܢܳܐ<EOS>ܢܶܠܒ݁ܰܫ ܕ݁ܡܽܘܬ݂ܳܐ ܕ݁ܗܰܘ ܕ݁ܡܶܢ ܫܡܰܝܳܐ <EOS>ܗܳܕ݂ܶܐ ܕ݁ܶܝܢ ܐܳܡܰܪ ܐ̱ܢܳܐ ܐܰܚܰܝ̈ ܕ݁ܒ݂ܶܣܪܳܐ ܘܰܕ݂ܡܳܐ<EOS>ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܡܺܐܪܰܬ݂ ܁ ܠܳܐ ܡܶܫܟ݁ܚܺܝܢ <EOS> ܘܠܳܐ ܚܒ݂ܳܠܳܐ ܝܳܪܶܬ݂ ܠܳܐ<EOS>ܡܶܬ݂ܚܰܒ݁ܠܳܢܽܘܬ݂ܳܐ <EOS>ܗܳܐ ܐܳܡܰܪ ܐ̱ܢܳܐ ܠܟ݂ܽܘܢ ܐ̱ܪܳܙܳܐ <EOS> ܠܰܘ ܟ݁ܽܠܰܢ ܢܶܕ݂ܡܰܟ݂<EOS>ܟ݁ܽܠܰܢ ܕ݁ܶܝܢ ܢܶܬ݂ܚܰܠܰܦ݂ ܇<EOS>ܚܰܪܺܝܦ݂ܳܐܝܺܬ݂ <EOS> ܐܰܝܟ݂ ܪܦ݂ܳܦ݂ ܥܰܝܢܳܐ <EOS> ܒ݁ܩܰܪܢܳܐ ܐ̱ܚܪܳܝܬ݁ܳܐ<EOS>ܟ݁ܰܕ݂ ܬ݁ܶܩܪܶܐ ܘܰܢܩܽܘܡܽܘܢ ܡܺܝܬ݂ܶܐ̈ ܕ݁ܠܳܐ ܚܒ݂ܳܠܳܐ ܘܰܚܢܰܢ ܢܶܬ݂ܚܰܠܰܦ݂ <EOS>ܥܬ݂ܺܝܕ݂ ܗ̱ܽܘ ܓ݁ܶܝܪ ܗܳܢܳܐ ܕ݁ܡܶܬ݂ܚܰܒ݁ܰܠ ܁ ܕ݁ܢܶܠܒ݁ܰܫ ܠܳܐ<EOS>ܡܶܬ݂ܚܰܒ݁ܠܳܢܽܘܬ݂ܳܐ ܇ ܘܗܳܢܳܐ ܕ݁ܡܳܐܶܬ݂ ܁ ܕ݁ܢܶܠܒ݁ܰܫ ܠܳܐ ܡܳܝܽܘܬ݂ܽܘܬ݂ܳܐ <EOS>ܡܳܐ ܕ݁ܠܳܒ݂ܶܫ ܕ݁ܶܝܢ ܗܳܢܳܐ ܕ݁ܡܶܬ݂ܚܰܒ݁ܰܠ ܠܳܐ ܡܶܬ݂ܚܰܒ݁ܠܳܢܽܘܬ݂ܳܐ<EOS>܇ ܘܗܳܢܳܐ ܕ݁ܡܳܐܶܬ݂ ܠܳܐ ܡܳܝܽܘܬ݂ܽܘܬ݂ܳܐ ܗܳܝܕ݁ܶܝܢ ܬ݁ܶܗܘܶܐ ܡܶܠܬ݂ܳܐ ܗ̱ܝ ܕ݁ܰܟ݂ܬ݂ܺܝܒ݂ܳܐ<EOS>܇ ܕ݁ܶܐܬ݂ܒ݁ܠܰܥ ܡܰܘܬ݁ܳܐ ܒ݁ܙܳܟ݂ܽܘܬ݂ܳܐ <EOS>ܐܰܝܟ݁ܰܘ ܥܽܘܩܣܳܟ݂ ܁ ܡܰܘܬ݁ܳܐ ܐܳܘ ܐܰܝܟ݁ܳܐ ܗ̱ܝ ܙܳܟ݂ܽܘܬ݂ܶܟ݂ܝ ܁<EOS>ܫܝܽܘܠ <EOS>ܥܽܘܩܣܶܗ ܕ݁ܶܝܢ ܕ݁ܡܰܘܬ݁ܳܐ ܚܛܺܝܬ݂ܳܐ ܗ̱ܝ <EOS> ܘܚܰܝܠܳܐ ܕ݁ܰܚܛܺܝܬ݂ܳܐ<EOS>ܢܳܡܽܘܣܳܐ ܗܽܘ <EOS>ܛܰܝܒ݁ܽܘ ܕ݁ܶܝܢ ܠܰܐܠܳܗܳܐ ܕ݁ܝܰܗ̱ܒ݂ ܠܰܢ ܙܳܟ݂ܽܘܬ݂ܳܐ ܒ݁ܝܰܕ݂<EOS>ܡܳܪܰܢ ܝܶܫܽܘܥ ܡܫܺܝܚܳܐ<EOS>ܡܶܟ݁ܺܝܠ ܐܰܚܰܝ̈ ܘܚܰܒ݁ܺܝܒ݂ܰܝ̈ ܗܘܰܘ ܡܫܰܪܪܺܝܢ <EOS> ܘܠܳܐ ܬ݁ܶܗܘܽܘܢ<EOS>ܡܶܬ݁ܙܺܝܥܺܝܢ ܇ ܐܶܠܳܐ ܗܘܰܘ ܡܶܬ݂ܝܰܬ݁ܪܺܝܢ ܒ݁ܟ݂ܽܠܙܒ݂ܰܢ ܒ݁ܰܥܒ݂ܳܕ݂ܶܗ ܕ݁ܡܳܪܝܳܐ <EOS> ܟ݁ܰܕ݂<EOS>ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܥܰܡܠܟ݂ܽܘܢ ܠܳܐ ܗ̱ܘܳܐ ܣܪܺܝܩ ܒ݁ܡܳܪܝܳܐ<EOS>ܥܰܠ ܡܶܕ݁ܶܡ ܕ݁ܶܝܢ ܕ݁ܡܶܬ݂ܟ݁ܰܢܰܫ ܠܩܰܕ݁ܺܝܫܶܐ̈ ܐܰܝܟ݁ܰܢܳܐ<EOS>ܕ݁ܦ݂ܶܩܕ݁ܶܬ݂ ܠܥܺܕ݂ܳܬ݂ܳܐ̈ ܕ݁ܓ݂ܰܠܰܛܳܝܶܐ̈ ܗܳܟ݂ܰܢܳܐ ܐܳܦ݂ ܐܰܢ̱ܬ݁ܽܘܢ ܥܒ݂ܶܕ݂ܘ <EOS>ܒ݁ܟ݂ܽܠ ܚܰܕ݂ ܒ݁ܫܰܒ݁ܳܐ <EOS> ܐ̱ܢܳܫ ܐ̱ܢܳܫ ܡܶܢܟ݂ܽܘܢ ܒ݁ܒ݂ܰܝܬ݁ܶܗ ܢܶܗܘܶܐ<EOS>ܣܳܐܶܡ ܘܢܳܛܰܪ ܗܰܘ ܡܶܕ݁ܶܡ ܕ݁ܡܳܛܶܐ ܒ݁ܺܐܝܕ݂ܰܘܗ̱ܝ̈ ܕ݁ܠܳܐ ܡܳܐ ܕ݁ܶܐܬ݂ܺܝܬ݂ <EOS> ܗܳܝܕ݁ܶܝܢ<EOS>ܢܶܗܘܝܳܢ̈ ܓ݁ܶܒ݂ܝܳܬ݂ܳܐ̈ <EOS>ܘܡܳܐ ܕ݁ܶܐܬ݂ܺܝܬ݂ <EOS> ܠܰܐܝܠܶܝܢ ܕ݁ܓ݂ܳܒ݂ܶܝܢ ܐܢ̱ܬ݁ܽܘܢ ܠܗܽܘܢ<EOS>ܐܶܫܰܕ݁ܰܪ ܒ݁ܶܐܓ݁ܰܪܬ݁ܳܐ <EOS> ܕ݁ܢܰܘܒ݁ܠܽܘܢ ܛܰܝܒ݁ܽܘܬ݂ܟ݂ܽܘܢ ܠܽܐܘܪܺܫܠܶܡ <EOS>ܐܶܢ ܕ݁ܶܝܢ ܫܳܘܶܐ ܗ̱ܘ ܣܽܘܥܪܳܢܳܐ <EOS> ܕ݁ܳܐܦ݂ ܐܶܢܳܐ ܐܺܙܰܠ ܥܰܡܝ<EOS>ܢܺܐܙܽܠ̱ܘܢ <EOS>ܐܳܬ݂ܶܐ ܐ̱ܢܳܐ ܕ݁ܶܝܢ ܠܘܳܬ݂ܟ݂ܽܘܢ ܡܳܐ ܕ݁ܥܶܒ݂ܪܶܬ݂ ܡܶܢ<EOS>ܡܰܩܶܕ݂ܳܘܢܳܝܶܐ̈ <EOS> ܥܳܒ݂ܰܪ ܐ̱ܢܳܐ ܠܳܗ ܓ݁ܶܝܪ ܠܡܰܩܶܕ݂ܳܘܢܺܝܰܐ <EOS>ܘܰܟ݂ܒ݂ܰܪ ܐܳܦ݂ ܠܘܳܬ݂ܟ݂ܽܘܢ ܐܶܩܰܘܶܐ <EOS> ܐܰܘ ܐܰܣܬ݁ܶܐ ܠܘܳܬ݂ܟ݂ܽܘܢ<EOS>ܕ݁ܰܐܢ̱ܬ݁ܽܘܢ ܬ݁ܠܰܘܽܘܢܳܢܝ ܠܰܐܬ݂ܰܪ ܕ݁ܳܐܙܶܠ ܐ̱ܢܳܐ <EOS>ܠܳܐ ܓ݁ܶܝܪ ܨܳܒ݂ܶܐ ܐ̱ܢܳܐ ܕ݁ܗܳܫܳܐ <EOS> ܐܰܝܟ݂ ܥܳܒ݂ܰܪ ܐܽܘܪܚܳܐ<EOS>ܐܶܚܙܶܝܟ݂ܽܘܢ <EOS> ܡܣܰܒ݁ܰܪ ܐ̱ܢܳܐ ܓ݁ܶܝܪ ܕ݁ܰܐܘܚܰܪ ܙܰܒ݂ܢܳܐ ܠܘܳܬ݂ܟ݂ܽܘܢ ܐܶܢ ܡܳܪܝ ܡܰܦ݁ܶܣ<EOS>ܠܺܝ <EOS>ܡܩܰܘܶܐ ܐ̱ܢܳܐ ܕ݁ܶܝܢ ܒ݁ܶܐܦ݂ܶܣܳܘܣ ܥܕ݂ܰܡܳܐ ܠܦ݁ܶܢܛܺܩܳܘܣܛܺܐ <EOS>ܬ݁ܰܪܥܳܐ ܓ݁ܶܝܪ ܪܰܒ݁ܳܐ ܐܶܬ݂ܦ݁ܬ݂ܰܚ ܠܺܝ <EOS> ܕ݁ܰܡܠܶܐ ܣܽܘܥܪܳܢܶܐ̈<EOS>ܘܣܰܩܽܘܒ݂ܠܶܐ̈ ܣܰܓ݁ܺܝܐܝܺܢ <EOS>ܐܶܢ ܕ݁ܶܝܢ ܢܺܐܬ݂ܶܐ ܨܶܐܕ݂ܰܝܟ݁ܽܘܢ ܛܺܝܡܳܬ݂ܶܐܳܘܣ ܚܙܰܘ ܕ݁ܰܕ݂ܠܳܐ<EOS>ܕ݁ܶܚܠܳܐ ܢܶܗܘܶܐ ܠܘܳܬ݂ܟ݂ܽܘܢ <EOS> ܥܒ݂ܳܕ݂ܳܐ ܓ݁ܶܝܪ ܕ݁ܡܳܪܝܳܐ ܦ݁ܳܠܰܚ ܐܰܟ݂ܘܳܬ݂ܝ <EOS>ܠܡܳܐ ܗܳܟ݂ܺܝܠ ܐ̱ܢܳܫ ܢܫܽܘܛܺܝܘܗ̱ܝ ܐܶܠܳܐ ܠܰܘܰܐܘܽܗ̱ܝ ܒ݁ܰܫܠܳܡܳܐ<EOS>ܕ݁ܢܺܐܬ݂ܶܐ ܠܘܳܬ݂ܝ <EOS> ܡܩܰܘܶܐ ܐ̱ܢܳܐ ܠܶܗ ܓ݁ܶܝܪ ܥܰܡ ܐܰܚܶܐ̈ <EOS>ܡܶܢ ܐܰܦ݁ܳܠܳܘ ܕ݁ܶܝܢ ܐܰܚܰܝ̈ ܣܰܓ݁ܺܝ ܒ݁ܥܺܝܬ݂ ܡܶܢܶܗ <EOS> ܕ݁ܢܺܐܬ݂ܶܐ<EOS>ܠܘܳܬ݂ܟ݂ܽܘܢ ܥܰܡ ܐܰܚܶܐ̈ <EOS> ܘܰܟ݂ܒ݂ܰܪ ܠܳܐ ܗܘܳܐ ܨܶܒ݂ܝܳܢܳܐ ܕ݁ܢܺܐܬ݂ܶܐ ܠܘܳܬ݂ܟ݂ܽܘܢ <EOS>ܐܶܡܰܬ݂ܝ ܕ݁ܶܝܢ ܕ݁ܢܶܗܘܶܐ ܠܶܗ ܐܰܬ݂ܪܳܐ ܐܳܬ݂ܶܐ ܠܘܳܬ݂ܟ݂ܽܘܢ<EOS>ܐܶܬ݁ܬ݁ܥܺܝܪܘ ܘܩܽܘܡܘ ܒ݁ܗܰܝܡܳܢܽܘܬ݂ܳܐ <EOS> ܐܶܬ݂ܓ݁ܰܒ݁ܰܪܘ ܐܶܬ݂ܚܰܣܰܢܘ<EOS><EOS>ܘܟ݂ܽܠܗܶܝܢ ܨܶܒ݂ܘܳܬ݂ܟ݂ܽܘܢ̈ ܒ݁ܚܽܘܒ݁ܳܐ ܢܶܗܘܝܳܢ̈<EOS>ܒ݁ܳܥܶܐ ܐ̱ܢܳܐ ܕ݁ܶܝܢ ܡܶܢܟ݂ܽܘܢ ܐܰܚܰܝ̈ ܥܰܠ ܒ݁ܰܝܬ݁ܳܐ<EOS>ܕ݁ܶܐܣܛܶܦ݂ܰܢܰܐ <EOS> ܡܶܛܽܠ ܕ݁ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܗܶܢܽܘܢ ܐܶܢܽܘܢ ܪܺܫܺܝܬ݂ܳܐ ܕ݁ܰܐܟ݂ܰܐܺܝܰܐ<EOS>܇ ܘܣܳܡܘ ܢܰܦ݂ܫܗܽܘܢ ܠܬ݂ܶܫܡܶܫܬ݁ܳܐ ܕ݁ܩܰܕ݁ܺܝܫܶܐ̈ <EOS>ܕ݁ܳܐܦ݂ ܐܰܢ̱ܬ݁ܽܘܢ ܬ݁ܶܗܘܽܘܢ ܡܶܫܬ݁ܰܡܥܺܝܢ ܠܰܐܝܠܶܝܢ ܕ݁ܗܳܟ݂ܰܢܳܐ<EOS>ܐܶܢܽܘܢ <EOS> ܘܰܠܟ݂ܽܠܢܳܫ ܕ݁ܠܳܐܶܐ ܥܰܡܰܢ ܘܰܡܥܰܕ݁ܰܪ <EOS>ܚܳܕ݂ܶܐ ܐ̱ܢܳܐ ܕ݁ܶܝܢ ܒ݁ܡܶܐܬ݂ܺܝܬ݂ܶܗ ܕ݁ܶܐܣܛܶܦ݂ܰܢܰܐ ܁<EOS>ܘܰܕ݂ܦ݂ܳܪܛܽܘܢܰܛܳܘܣ <EOS> ܘܕ݂ܰܐܟ݂ܰܐܝܺܩܳܘܣ <EOS> ܕ݁ܡܶܕ݁ܶܡ ܕ݁ܒ݂ܰܨܰܪܬ݁ܽܘܢ ܠܘܳܬ݂ܝ <EOS> ܗܶܢܽܘܢ<EOS>ܡܰܠܺܝܘ <EOS>ܐܰܢܺܝܚܘ ܓ݁ܶܝܪ ܪܽܘܚܝ ܕ݁ܺܝܠܝ ܘܕ݂ܺܝܠܟ݂ܽܘܢ <EOS> ܗܘܰܝܬ݁ܽܘܢ ܗܳܟ݂ܺܝܠ<EOS>ܡܶܫܬ݁ܰܘܕ݁ܥܺܝܢ ܠܰܐܝܠܶܝܢ ܕ݁ܗܳܟ݂ܰܢܳܐ ܐܶܢܽܘܢ<EOS>ܫܳܐܠܳܢ̈ ܒ݁ܰܫܠܳܡܟ݂ܽܘܢ ܥܺܕ݂ܳܬ݂ܳܐ̈ ܟ݁ܽܠܗܶܝܢ ܕ݁ܒ݂ܰܐܣܺܝܰܐ<EOS>ܫܳܐܠܺܝܢ ܒ݁ܰܫܠܳܡܟ݂ܽܘܢ ܣܰܓ݁ܺܝ ܒ݁ܡܳܪܰܢ ܐܰܩܶܠܳܘܣ ܘܰܦ݁ܪܺܝܣܩܺܠܰܐ <EOS> ܥܰܡ ܥܺܕ̱݁ܬ݁ܳܐ<EOS>ܕ݁ܰܒ݂ܒ݂ܰܝܬ݁ܗܽܘܢ<EOS>ܫܳܐܠܺܝܢ ܒ݁ܰܫܠܳܡܟ݂ܽܘܢ ܐܰܚܰܝܢ̈ ܟ݁ܽܠܗܽܘܢ ܫܰܐܠܘ ܒ݁ܰܫܠܳܡܳܐ ܚܰܕ݂<EOS>ܕ݁ܚܰܕ݂ ܒ݁ܢܽܘܫܰܩܬ݁ܳܐ ܩܰܕ݁ܺܝܫܬ݁ܳܐ<EOS>ܫܠܳܡܳܐ ܒ݁ܰܟ݂ܬ݂ܳܒ݂ܰܬ݂ ܐܺܝܕ݂ܳܐ ܕ݁ܺܝܠܝ ܕ݁ܦ݁ܰܘܠܳܘܣ <EOS>ܡܰܢ ܕ݁ܠܳܐ ܪܳܚܶܡ ܠܡܳܪܰܢ ܝܶܫܽܘܥ ܡܫܺܝܚܳܐ <EOS> ܢܶܗܘܶܐ ܚܪܶܡ <EOS> ܡܳܪܰܢ<EOS>ܐܶܬ݂ܳܐ <EOS>ܛܰܝܒ݁ܽܘܬ݂ܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ ܥܰܡܟ݂ܽܘܢ<EOS>ܘܚܽܘܒ݁ܝ ܥܰܡ ܟ݁ܽܠܟ݂ܽܘܢ ܒ݁ܰܡܫܺܝܚܳܐ ܝܶܫܽܘܥ <EOS>